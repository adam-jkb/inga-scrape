{"title": "\n        Már 13-ra emelkedett a halottak száma Újvidéken, ahol leomlott a vasútállomás egy része, az áldozatok között van egy hatéves gyerek is\n       ", "body": "\nLeomlott az újvidéki vasútállomás tetőszerkezete Szerbiában pénteken 11:50 körül, többen meghaltak, a város polgármestere szerint legalább harmincan megsérültek – írja a szerb  Nova  és az  N1 Info  hírportál. A környék összes mentőegysége és a tűzoltók folyamatosan dolgoznak a helyszínen, a leomlott épületből alól mentették az embereket, emellett munkagépek is érkeztek, hogy eltávolítsák a romokat. A műveleteket sötétedés után is folytatják. Az újvidéki főügyészség több hatósággal együttműködve megkezdte a vizsgálatot. Ivica Dačić szerb belügyminiszter azt közölte, hogy már tizenháromra emelkedett a balesetben meghaltak száma. Három embert kórházban ápolnak, mindhármuk állapota nagyon súlyos, egyikük lábát amputálták. A halálos áldozatok között van egy hatéves gyermek is. Egy szemtanú szerint hirtelen minden összedőlt, félelmetes látvány volt, mintha robbanás történt volna. A belügyminiszter szerint rendkívül nehéz a mentőakció, ezért biztosan eltart még néhány órán keresztül, erről folyamatos tájékoztatást ígért. A mentésben több városból közel 80 mentő vesz részt. Rengeteg újvidéki jelentkezett véradásra, délig 145 ember, azóta már 300-nál is több lakos adott vért. A kórházak folyosóin állnak sorban az önkéntesek, a szolgálaton kívüli egészségügyiek pedig munkára jelentkeztek. A  Tanjug szerb hírügynökség  azt írta, legalább ketten még biztosan a romok alatt rekedtek. A belügyminiszter szerint velük tudták venni a kapcsolatot – egyikük egy nő, másikuk egy 20 év körüli lány, vele folyamatosan tudnak kommunikálni. Az omlás után öt órával a lányt, nem sokkal délután öt óra előtt pedig a másik romok között rekedt személyt is kimentették, majd kórházba szállították őket. Újvidék polgármestere, Milan Đurić azonnal a pályaudvarra sietett, amint megkapta a hírt a tetőszerkezet leomlásáról. „Nagyon sajnálom, hogy ez a tragédia Újvidéken történt. Miután a hatóságok befejezték a nyomozást, tájékoztatjuk a lakosságot a további lépésekről. A város folyamatosan kapcsolatban áll az illetékes hatóságokkal, és minden szükséges lépést megtesz. Jelen pillanatban minden figyelmünk arra irányul, hogy segítséget nyújtsunk a balesetben érintetteknek” – olvasható a  városháza közleményében . Miloš Vučević szerb miniszterelnök azt mondta, hogy ez Újvidék egyik legnehezebb napja, amit a háború után átélt. Szörnyű tragédiának nevezte a történteket, és részvétét fejezte ki a hozzátartozóknak. Szombatra gyásznapot hirdettek, illetve több mára és hétvégére tervezett rendezvény elmaradt az Újvidéken történt baleset miatt. Szijjártó Péter magyar külügyminiszter  délután öt óra előtt posztolt arról , hogy a magyar emberek együttérzéséről táviratban biztosította Marko Đurićot, Szerbia külügyminiszterét, illetve telefonon beszélt Pásztor Bálinttal, a Vajdasági Magyarok Szövetségének elnökével, együttérzéséről biztosítva azokat, akik elveszítették szeretteiket, egyúttal mielőbbi gyógyulást kívánt a sérülteknek. Slaven Tica, a szerbiai Közlekedési Intézet főigazgatója  a Tanjugnak azt mondta , hogy az állomás épületének felújításakor minden szabályt betartottak. A most leomlott előtető nem szerepelt a tervdokumentációban, így az nem volt a rekonstrukció része. A rendelkezésre álló információk és a helyszínen készült fotók alapján látható, hogy az egész építmény megadta magát, de ennek okát egyelőre nem lehet megállapítani. Újvidék Szerbia második legnépesebb városa, a Vajdaság tartományi székhelye, elővárosokkal együtt körülbelül 380 ezren élnek itt. A magyar határtól egyórányi autóútra van. Az újvidéki állomás a Budapest–Belgrád-vasútvonal része, az MTI szerint nem a felújított épületrész omlott le, hanem az állomás régi, 1965 óta nem felújított részének tetőszerkezete. A kínaiak európai terjeszkedési tervébe illeszkedő vasútfejlesztésről  ebben a cikkben  írtunk részletesen. ", "site": "https://telex.hu/rovat/kulfold"}
{"title": "\n        Sufnituning minimedencét ácsoltak a felújítás alatt álló Trevi-kút elé az olaszok, hogy legyen hova dobálni az aprót\n       ", "body": "\nOktóber elején kezdték el a Trevi-kút felújítását Rómában, ez az a kút (illetve az ilyen kutak közül a leghíresebb), amibe aprót kell dobálni. A dobálásnak több oka és variációja is van, 1 érme: visszatér az ember Rómába, 2 érme: rátalál az igaz szerelem, 3 érme (ez éri meg a legjobban!): visszatér az ember Rómába, rátalál a szerelem és meg is házasodik az örök városban. Ebből össze is jön átlagban nap háromezer euró, nem csoda, hogy a felújítás alatt sem állhatott elő az a helyzet, hogy ne lehessen dobálni: egy igazi sufnituning minimedencét építettek a száraz kút elé, hogy legyen hova dobálni az érméket. A medence körben pozdorjából van, de hát jó az úgy, a lényeg, hogy nem ereszt.           Fotó: Remo Casilli A Trevi-kutat naponta kb. 10-12 ezer ember keresi fel, a munkálatok az év végéig tartanak. 2001-ben döntötte el a római városvezetés, hogy jótékony célra menjen a bedobált apró, ami már a Caritas éves büdzséjének 15 százalékát teszi ki,  erről ebben a képes cikkünkben olvashat. ", "site": "https://telex.hu/rovat/kulfold"}
{"title": "\n        Összeállt a Bosszúállók, hogy Kamala Harris mellett kampányoljon\n       ", "body": "\nKevesebb mint egy hét van hátra az amerikai elnökválasztásig, a jelöltek kampányai teljes fordulatszámon pörögnek, és egyre-másra szállnak be amerikai hírességek is Donald Trump vagy Kamala Harris mellett korteskedni. Most egy újabb nagypályás celeb, a színész Robert Downey Jr., és vele a Bosszúállók-filmek még hat sztárja adott ki egy közös videót, amiben Kamala Harrisnak szurkolnak: A szuperhős-csapat, Downey (Vasember), Scarlett Johansson (Fekete özvegy), Mark Ruffalo (Hulk), Chris Evans (Amerika kapitány), Don Cheadle (War Machine), Paul Bettany (Vision) és Danai Gurira (Okoye) egy Zoom-hívásban jön össze, hogy kampányszlogent találjanak ki a demokrata elnökjelöltnek, először mindenki a saját filmbeli karakterére utaló ötleteket dob be, aztán végül megyegyeznek abban, hogy „I’m Kamala Harris and I’m down with democracy” (Kamala Harris vagyok, a demokrácia híve), annak ellenére, hogy ebből a „down with democracy” rész szövegkörnyezetből kiemelve azt jelenti, hogy le a demokráciával. Mivel a színészek Marvel-univerzumbeli karakterei közül néhány már meghalt, illetve visszavonult a szuperhősködéstől az utolsó két Bosszúállók-filmben, nem valószínű, hogy ezt a csapatot valaha együtt láthatjuk még egyszer a filmvásznon. ", "site": "https://telex.hu/rovat/kulfold"}
{"title": "\n        Gyásznapot hirdettek Szerbiában szombatra\n       ", "body": "\nGyásznapot hirdettek Szerbiában szombatra, Újvidék város vezetése pedig háromnapos gyászt tart, miután péntek délelőtt  leomlott az újvidéki vasútállomás tetőszerkezete . Délutánra a halálos áldozatok száma 12-re emelkedett, a romok alól három embert mentettek ki. Harmincnál többen sérültek meg a szerencsétlenségben. A halálos áldozatok között van egy hatéves gyerek is. Miloš Vučević szerb miniszterelnök azt mondta, hogy ez Újvidék egyik legnehezebb napja, amit a háború után átélt. Szörnyű tragédiának nevezte a történteket, és részvétét fejezte ki a hozzátartozóknak. Több péntekre és hétvégére tervezett rendezvény is elmarad. Milorad Dodik, a Boszniai Szerb Köztársaság elnöke részvétét fejezte ki Aleksandar Vučić szerb elnöknek és az újvidéki balesetben elhunytak hozzátartozóinak, és bejelentette, hogy holnap a Boszniai Szerb Köztársaságban is gyásznapot tartanak. Szijjártó Péter magyar külügyminiszter  délután öt óra előtt posztolt arról , hogy a magyar emberek együttérzéséről táviratban biztosította Marko Đurićot, Szerbia külügyminiszterét, illetve telefonon beszélt Pásztor Bálinttal, a Vajdasági Magyarok Szövetségének elnökével, együttérzéséről biztosítva azokat, akik elveszítették szeretteiket, egyúttal mielőbbi gyógyulást kívánt a sérülteknek. Dr. Sulyok Tamás köztársasági elnök  azt írta , hogy imádkozik a sérültek mielőbbi felépüléséért. ", "site": "https://telex.hu/rovat/kulfold"}
{"title": "\n        Halálos robbanás történt egy athéni lakásban, a rendőrség gerillaakcióra gyanakszik\n       ", "body": "\nHalálos robbanás történt egy athéni lakásban csütörtökön, egy férfi meghalt, egy nő pedig súlyosan megsérült –  írja a Reuters . A rendőrség gyanúja szerint a házi robbanószerkezet készítője egy kormányellenes gerillacsoport tagja lehet. A robbanás helyszínén két fegyvert, lőszereket, mobiltelefonokat és digitális bizonyítékokat is találtak. „Még nem tudni, hogy ez a gerillák harmadik generációjának újraélesztési kísérlete volt-e” – nyilatkozott az ügyben egy tisztségviselő a Reutersnek. Görögországban a 2009-től 2018-ig tartó adósságválsága alatt megszaporodott a kisebb bombatámadások és gyújtogatásos merényletek száma, amelyek célpontjai főként politikusok, bírák, nagykövetségek és vállalkozások voltak. Az elmúlt években kevesebb ilyen támadás volt, de a gerillaakciók nem szűntek meg teljesen. ", "site": "https://telex.hu/rovat/kulfold"}
{"title": "\n        Több százan csaptak össze Franciaországban, lövöldözés és verekedés tört ki\n       ", "body": "\nLövöldözés történt a franciaországi Poitiers városában csütörtök este, a kábítószer-kereskedelemmel kapcsolatos konfliktus verekedéssé és lövöldözéssé fajult a nyugat-franciaországi város egyik éttermében – írja a  BBC . A rendőrség szerint több száz ember vehetett részt az összecsapásban, öt ember súlyosan megsérült, köztük egy 15 éves fiú is, akit a fejbe lőttek, kritikus állapotban van. Bruno Retailleau belügyminiszter az esetet az országban elharapózó kábítószerrel kapcsolatos erőszaknak tulajdonította. A múlt héten az északnyugati Rennes városában is történt egy lövöldözés, ekkor egy ötéves fiú halt meg. „Nem Dél-Amerikában vagyunk, hanem Rennes-ben, Poitiers-ben, ez az országrész a nyugalmáról ismert, mégis ilyen lövöldözések történnek” – mondta Retailleau a  BFMTV televíziónak . Poitiers polgármestere elfogadhatatlan erőszaknak nevezte az esetet. A rendőrség szerint egy autóból lövéseket adtak le, amelyek több fiatalt megsebesítettek. Ez a Place de Coimbra téren történt, amely a városban ismert a kábítószerrel kapcsolatos bűncselekményekről. Az eset után készült helyszíni fotókon láthatók az étterem homlokzatán a lövésnyomok. A lövöldözés a rendőrség szerint harcokat provokált ki a környéken lévő rivális csoportok között. „A csoportok között feszültség tört ki, ami a rendőrség és a csendőrség beavatkozását tette szükségessé” – áll a rendőrség közleményében. A belügyminiszter a tervek szerint pénteken Rennes-be, Bretagne fővárosába látogatott volna, ahol az október 26-i lövöldözés ben egy autóban ülő ötéves kisfiút lőttek fejbe. A hatóságok szerint ez a lövöldözés szintén kábítószerrel kapcsolatos volt. ", "site": "https://telex.hu/rovat/kulfold"}
{"title": "\n        Nem bojkottálja a magyar soros elnökség legfontosabb eseményeit az uniós vezetők nagy része\n       ", "body": "\nTöbb külföldi kormánytisztviselő is arról beszélt, hogy Svédország és Lengyelország miniszterelnöke is részt fog venni a Magyarország által szervezett legfontosabb találkozókon – írja a  VSquare . Az Európai Politikai Közösség csúcstalálkozóját, és a november 7-8-ai informális EU-csúcsot a balti országok és néhány északi ország bojkottálhatja majd. Orbán moszkvai békemissziója után több ország közölte, hogy csak alacsonyabb rangú tisztviselőkkel lesznek jelen a Magyarország által szervezett eseményeken. Josep Borrell, az EU külügyi és biztonságpolitikai főképviselője korábban azzal foglalt állást, hogy  Brüsszelbe hívta össze a tagállamok külügyminisztereit . Azt is rossz szemmel nézték, hogy Orbán Georgiába utazott az ottani választások után. Most viszont úgy tűnik a legtöbben eljönnek Budapestre a legfontosabb eseményekre. Svédország és Lengyelország miniszterelnöke is eljön majd a találkozóra, mondta több külföldi kormánytisztviselő és diplomata. Mivel Ukrajna, a Nyugat-Balkán EU-csatlakozása és Grúza ügye fontosabbak, mint Orbán megítélése, az legnagyobb tagállamok vezetői részt kívánnak venni a találkozókon. A találkozók idejére várhatóan már az amerikai elnökválasztás eredménye is eldől, így szintén aktuális téma lehet majd, hogy az EU hogyan készüljön fel egy Trump- vagy Harris-elnökségre. ", "site": "https://telex.hu/rovat/kulfold"}
{"title": "\n        Orbán Bécsben: Oroszország egy keresztény ország, de a hatalom nyelvét beszéli\n       ", "body": "\nOrbán Viktor csütörtökön Gerhard Schröder egykori német kancellárral beszélgetett egy eseményen amelyet a jobboldali svájci Weltwoche hetilap szervezett Béke Európában címmel – írja a  Kurier . A panelbeszélgetésen Orbán beszélt az őt érő ellenszélről, és arról, hogy ugyanúgy ellenáll a brüsszeli hatalomnak, mint azelőtt a Moszkvából érkező elnyomásnak. A 80 éves Schröder szerint Európa vezetőinek Orbánt kellene követniük. „Európa nem képes békét teremteni, csak háborút” – mondta Orbán a telt házas eseményen. Szerinte Európából teljesen hiányzik a nyitottság Oroszország felé, pedig ők is egy keresztény európai ország, csak egyszerűen „a hatalom nyelvét” beszélik. Orbán szerint mivel Európa nem tud békét teremteni Ukrajnában, ezért csak Donald Trump elnökké választása jelenthet reményt. Azt viszont fontosnak tartja, hogy a nagy európai országok is tegyenek a békéért. Különben Orbán szerint Európa nem lesz jelen a béketárgyalásoknál, és Trump fog helyettük is tárgyalni az oroszokkal. Schrödert „a legnagyobb Putyin-szakértőként” konferálta fel a moderátor, szerint hasznos volt Orbán békemissziója, melynek keretében Moszkvába látogatott, a lépést az európai vezetők nagy része kritizálta. Schröder elismerte, hogy valóban nagy barátja Putyinnak, de nem tudja megfejteni, hogy mit miért tesz a háborúban. Schröder az ukrajnai háború kitörése után szintén járt Moszkvában, ahol Putyinnal találkozott és a béketárgyalások fontosságáról beszélt. Volodimir Zelenszkij  undorítónak nevezte Schröder magatartását . A volt német kancellár  orosz kapcsolatai régóta ismertek , a kancellári posztról való távozása után az orosz energetikai lobbi egyik legfontosabb szereplője lett. A kormányfői poszt után az Északi Áramlatot építő orosz-német cég felügyelőbizottságában kapott elnöki posztot, majd 2017-től a Rosznyefty kőolaj- és földgázipari társaság részvényesei választották meg felügyelőbizottsági elnöknek. Két éve jelölték a Gazprom felügyelőbizottságába is, erről később  lemondott . Az elmúlt napokban Orbán Viktor Bécsben tartózkodott, ahol találkozott az osztrák szélsőjobboldali FPÖ több politikusával, köztök  Walter Rosenkranz házelnökkel  és  Herbert Kickl pártelnökkel  is. Orbán Viktor jövő hét kedden  Kirgizisztánba látogat , és a Türk Államok Szervezete csúcstalálkozóján is részt vesz majd. ", "site": "https://telex.hu/rovat/kulfold"}
{"title": "\n        Többmilliós hűtlen kezeléssel és sikkasztással gyanúsítják a mátészalkai tankerület kirúgott vezetőjét\n       ", "body": "\n11,5 millió forintos hűtlen kezeléssel és 5,2 millió forintos sikkasztással gyanúsítják Törös Katalint, a  szeptemberben menesztett  mátészalkai tankerületi igazgatót – derült ki a legfőbb ügyész Tóth Endre momentumos képviselőnek adott válaszából. A politikus  parlamenti írásbeli kérdésében  a mátészalkai tankerületi vezető ügye mellett arról is kérdezte Polt Pétert, hogy mi történt a  diákjait büntetésből alsóneműre vetkőztető nyírmeggyesi tanító  ügyében. A legfőbb ügyész válasza szerint már vizsgálati szakban van a büntetőeljárás a mátészalkai tankerület volt igazgatójának ügyében a Szabolcs-Szatmár-Bereg Vármegyei Rendőr-főkapitányságon. Az adatkéréseket, a tanúk kihallgatását, az okiratok beszerzését, a tárgyi bizonyítékok lefoglalását követően a 11,5 millió forintos hűtlen kezelés mellett 5,2 millió forintos sikkasztás miatt is gyanúsítottként hallgatták ki a volt igazgatót – derül ki a Momentum közleményéből. Pintér Sándor belügyminiszter még szeptember végén  rúgta ki  a mátészalkai tankerületi igazgatót. Indoklásként akkor annyit közöltek, hogy a volt vezetőt különösen nagy vagyoni hátrányt okozó hűtlen kezelés megalapozott gyanúja miatt gyanúsítottként hallgatta ki a rendőrség. Törös Katalin még pont hivatalban volt a nyírmeggyesi eset kibukásakor.  Mint korábban megírtuk , egy nyírmeggyesi általános iskola tanára azzal büntette a szerinte rosszul viselkedő diákokat, hogy kihívta őket a táblához, és az osztály előtt alsóneműre vetkőztette őket. Polt Péter válaszában közölte, ebben az ügyben szintén a vizsgálati szakban van a nyomozás, a tanúk kihallgatását követően a pedagógust hatrendbeli kiskorú veszélyeztetésének bűntette miatt gyanúsítottként hallgatták ki. A legfőbb ügyész Tóth Endre kérdésére hozzátette, a két ügy nem hozható egymással összefüggésbe, ezért egyesítésük nem indokolt. ", "site": "https://telex.hu/rovat/belfold"}
{"title": "\n        Bement a bankba és négymilliót utalt át egy csalónak, aki banki ügyintézőnek adta ki magát\n       ", "body": "\nNégymillió forintot utalt át csalók számlájára egy ajkai férfi,  írta meg a police.hu . A 64 éves férfit egy magát banki ügyintézőnek kiadó nő hívta fel és tájékoztatta, hogy a számláján egy nagy értékű gyanús tranzakciót észleltek. Mivel a férfi nem tudott a tranzakcióról, a „segítőkész” ügyintéző kérte, kövesse az utasításait, hogy elkerüljék a további károkat. Ezután megkérte a férfit, hogy menjen be egy közeli bankfiókba, és ott adjon le egy átutalási megbízást a telefonon bediktált számlára. A nő nyomatékosította, hogy ne mondjon semmit a banki ügyintézőjének, mert előfordulhat, hogy ő is benne van a férfi számlája elleni támadásban. Az ajkai férfi hallgatott rá és leadta az átutalási megbízást – így végül több mint 4 millió forintja került csalók számlájára. A rendőrség közleményében hangsúlyozza, hasonló esetekben, vagyis, ha bankszámláját ért támadásra hivatkozva keresik telefonon, semmilyen információt nem szabad kiadni a hívónak. Ilyen esetben érdemes megszakítani a vonalat, és a számlavezető bank hivatalos számát hívni, hogy meggyőződjünk annak valóságtartalmáról. ", "site": "https://telex.hu/rovat/belfold"}
{"title": "\n        Orbán Viktor Kirgizisztánba utazik az amerikai elnökválasztás napján\n       ", "body": "\nOrbán Viktor miniszterelnök november 5-én hivatalos látogatásra Kirgizisztánba utazik – erősítette meg az MTI-nek Havasi Bertalan, a miniszterelnök sajtófőnöke pénteken a helyi sajtóhíreket. A kirgiz elnöki hivatalra hivatkozó hírportálok szerint a látogatás keretében magas szintű megbeszéléseket terveznek, amelyek során a felek Kirgizisztán és Magyarország stratégiai partnerségének számos kérdéséről tárgyalnak. Több olyan dokumentum aláírását is tervezik, amelyek a kétoldalú együttműködés további fejlesztését és erősítését célozzák – írják. Havasi Bertalan hozzátette: Orbán Viktor Biskekben részt vesz a Türk Államok Szervezete Államfői Tanácsának november 6-án tartandó ülésén is. A kirgiz miniszterelnök, Akilbek Dzsaparov október 11-én járt Budapesten. Az MTI akkori beszámolója szerint a kirgiz miniszterelnök elsősorban a mezőgazdasági és a vízgazdálkodási területen látja elmélyíthetőnek a kétoldalú együttműködést. Áttekintették a két ország közötti stratégiai partnerség eddigi eredményeit, valamint Orbán Viktor novemberben esedékes biskeki hivatalos tárgyalásainak témaköreit. November 5. nemcsak a kirgizisztáni látogatás, hanem az amerikai elnökválasztás miatt is fontos lesz Orbán Viktor számára. Egy nappal korábban telefonon kívánt szerencsét a Republikánus Párt jelöltjének, Donald Trumpnak, akivel az elmúlt években egyre szorosabb lett a kapcsolata. Orbán többször is kijelentette, hogy Trump a világ nagy esélye a békére, illetve hogy ha elnökké választják, napok alatt képes lesz békét teremteni. Ezt Trump is többször hangoztatta, bár hogy ezt hogyan és milyen békefeltételekkel képzeli el, arról egyelőre nem sok szó esett. Mi egy nagyobb cikkben  itt jártuk körül ezt a témát . Néhány héttel ezelőtt Szijjártó Péter külgazdasági és külügyminiszter  járt Biskekben , ahol találkozott a kirgiz kollégájával. Szijjártó akkor arról beszélt, hogy „Brüsszel a migrációpárti politikájával veszélyt jelent Európára”, ezzel szemben Kirgizisztán „a biztonság forrását” jelenti a migráció tekintetében. ", "site": "https://telex.hu/rovat/belfold"}
{"title": "\n        4-5 kilométeres torlódás az M7-esen, többen karamboloztak Kápolnásnyéknél\n       ", "body": "\nTöbb autó karambolozott az M7-es autópálya Letenye felé vezető oldalán a 40-es kilométernél Kápolnásnyék előtt péntek délután – írja az  Útinform . A sérült autók a pálya belső sávját foglalják el, 4-5 kilométeres torlódás alakult ki. Jobban jár, aki a 30-as kilométernél, Martonvásárnál lehajt az autópályáról, és a 7-es számú főutat választja. Az M7-esen a Kőröshegyi Völgyhídnál is telítődött a forgalom. A Budapest felől érkezők itt 2 kilométeres kocsisorra számítsanak. A mindenszentek miatt megnőtt a forgalom, az  M3-ason is torlódások alakultak ki , általánosan megnövekedett menetidővel érdemes számolni. ", "site": "https://telex.hu/rovat/belfold"}
{"title": "\n        Korábban a szexualitás volt a tabu, ma a halál és a szenvedés az\n       ", "body": "\n„Ha korábban a szexualitás volt a tabu, akkor ma a halál és a szenvedés az” – fogalmazott György Alfréd atya, kamilliánus szerzetes szerda este a szegedi KatHázban megrendezett kerekasztal-beszélgetésen, amelyen a keresztény, az iszlám, a buddhista és a hindu vallás halálhoz és gyászhoz való viszonyát, illetve a szenvedésről alkotott értelmezését tárgyalták ki a különböző közösségek képviselői. Az atya szerint jellemző, hogy gyakorlatilag félünk kimondani is a halál szót. Inkább „azt mondjuk, hogy elment, eltávozott, elaludt” – érzékeltette. A szenvedés fogalmával kapcsolatban szerinte gyakori pontatlanság, hogy Jézus a szenvedésével váltotta volna meg az emberiséget. De nem, mert azt a szeretetével tette, a szeretetének lett a következménye a szenvedés. „Az az ember, aki kötődik, aki szeret, az szenvedni fog. Gondoljunk csak egy édesanyára, aki a gyermeke születésétől így éli meg a szeretetét” – magyarázta György Alfréd azt a következtetést vonva le, hogy a szenvedés nem kell, hogy szükségszerűen rossz legyen. Az atya bátorítandó cselekedetként beszélt arról, hogy ha az ember a saját szenvedésével kapcsolatban felmerült kérdéseivel Istenhez fordul, ez szerinte lényegében az élet értelmének keresése. Úgy látja, Isten nem mér ránk nagyobb keresztet, mint amit képesek vagyunk elbírni, az elviselhetetlen fájdalmat mi magunk okozzuk egymásnak, például azzal, ha egyedül hagyjuk egy társunkat egy nehézség közepette. Választható szenvedés Nem minden vallás buzdít hasonlóan a miértek keresésére. „Az ember nincs abban a pozícióban, hogy számonkérje Istent” – mondta Sulok Zoltán, a Magyarországi Muszlimok Egyházának vezetője. Az ő magyarázata szerint, bár hajlamosak vagyunk a negatív dolgokat próbatételként, a pozitívakat áldásként értelmezni, valójában minden, ami bennünket ér az életben, próbatétel, amely azt mutatja meg, hogyan cselekszünk, összességében véve hogyan éljük le az életünket. Nézete szerint az elénk gördülő nehézségeket mindig annak tudatában kell értékelnünk, hogy másnak még a mienkénél is nagyobb kihívások jutottak.         Szabó Szilvia hindu tanító – Fotó: Ocskó Ferenc / Szegeder / Telex A hinduizmusból szemlélve a szenvedés már viszont abból fakad, hogy a testével azonosítja önmagát az ember, holott valójában spirituális létező. Szabó Szilvia hindu tanító szerint az egyén összezavarodik a fájdalom érzésétől, nem érti, hogy mi végre van ott, ahol ez érte őt. Szabó válasza erre, hogy ez a világ nem az egyes ember eredeti és kizárólagos tere, így a tulajdonságai sem lehetnek teljes összhangban az észlelt környezettel. Elég közel áll ehhez az értelmezéshez a buddhizmus megközelítése is. „Nem véletlen, hiszen egy tőről fakadnak” – jegyezte meg Pressing Lajos buddhista tanító, felidézve a mondást, miszerint a fájdalom szükségszerű, a szenvedés viszont választható. Pressing szerint a kellemetlen érzéseket az ember felnagyítja, azokba belehergeli magát, a szenvedés ebből fakad. Buddha úgy vélte, a szenvedés alapja egy hamis tudat, egy téveszme, valamilyen félreértelmezés önmagunkkal kapcsolatban. Ugyanez a gondolat kapcsolódik a halálfélelemhez is: az ember gyárt egy hamis ént, akit az élet rendszerén kívülállónak gondol, ezért vele kapcsolatban nem tudja elfogadni a rendet. A folyamatos változás az egyik fő motívum a buddhizmus eszmerendszerében, ez a felfogás a halálhoz való viszonyulásban is megjelenik. „Az elmúlás nem megsemmisülés, mert új keletkezéssel jár. A halállal, akárcsak az életben bármikor, megváltoznak a dolgok, így ezek nem ellentétei egymásnak” – mondta Pressing. Három dolog kísér a sírhoz, abból kettő visszajön onnan A buddhizmus az életben három tudatállapotot különböztet meg, ezek az ébrenlét, az alvás és a meditatív állapot. A halálban ugyancsak három fázist tart számon, ezek közül az első a haldoklás – ez az élettel is érintkezik, hiszen technikailag még él az egyén, de a közelgő halál hallucinációkat válthat ki. A második fázis a látomásoké, itt oszlanak el a korábban megélt illúziók és tapasztalások, ez tulajdonképpen egyfajta megvilágosodás. A harmadik állapot pedig a létesülés, amelyben korábbi szokásoktól hajtva keres új létformát az ember. Szabó Szilvia viszont a születést nevezte meg a halál ellentéteként, a hindu felfogás szerint ez a két, pontszerű esemény váltakozik az élet folyamatosságának fonalán. „A halál a vizsga arról, hogyan éltünk, ezért az életre kell koncentrálnunk” – fogalmazott. A hindu hit szerint az embert, aki megvalósította önmagát, és választ talált a „Ki vagyok én?” kérdésre, a lelki világba viszik Visnu angyalai, ezzel kiszakad ebből a születés és halál váltakozását jelentő körforgásból. Ha nem volt ilyen szerencsés az illető, úgy a halál ura, Jama színe elé kerül, aki ekkor az írnokával felolvastatja, mit tett életében az előtte álló egyén. Ez alapján hozza meg róla a döntést, hogy a pokolba, a mennybe vagy újfent a földi létbe jut-e. Ezek a „bolygók” mind az anyagi világhoz tartoznak, csak a lelki világ áll mindezen felül, az új születéssel újra bizonyíthat az ember, hogy eljuthasson utóbbiba. Az iszlám úgy tartja, egyetlen örök életünk van, amely szakaszokra oszlik, az ezeket elválasztó kapukon pedig csak egy irányba lehet átmenni. A magzatállapot a legelső életszakasz, ennek során, a negyedik hónap végén kapja meg a magzat a lelkét. Az evilági élet ennél jóval tágasabb fejezete a létnek, ennek záró kapuja a halál, amelyen keresztül a köztes világba kerül az ember, ahol várakozik a feltámadásra, magyarázta Sulok Zoltán. A feltámadás majd az ítéletnappal jön el, az egyén akkor fog szembesülni tetteinek súlyával, ám mivel vissza már nem mehet, fontos, hogy még életében felkészüljön a halálra. Sulok mindezt azzal érzékeltette, hogy az embert három dolog kíséri a sírhoz: a vagyona, a családja és a cselekedetei, ám előbbi kettő visszajön onnan, a halálon túl csak a legutolsó marad, amely meghatározza az illetőt. A halálra való felkészüléshez az is hozzátartozik itt, hogy az ember rendezze evilági dolgait, például az adósságait, ugyanis akár azért is pokolra kerülhet, mert akinek tartozott, az nem bocsátott meg neki.         György Alfréd katolikus pap – Fotó: Ocskó Ferenc / Szegeder / Telex Hasonló a keresztény felfogás is arról, hogy utólag hiába eszmél rá az egyén, hogy másképp kellett volna élnie. „Ha a prófétáknak nem hisznek, az nem megváltoztatható” – fogalmazott erről György Alfréd atya. A kereszténység a fogantatás pillanatától keletkezteti a lelket, és ugyanez a lélek üdvözülhet a halálkor. A földi létben elkövetett cselekedetekkel kapcsolatban a szerzetes emlékeztetett: Jézus a rászorulókkal azonosította magát – azt mondta, amit velük tesznek az emberek, azt ővele teszik. Harmonikus körülmények a haldoklónak, közösségi támogatás a gyászolóknak Szabó Szilvia elmondása szerint a hindu világban általános, hogy több generáció él együtt, ami azzal is jár, hogy a gyerekek is hozzászoknak a halál tényéhez. Emiatt az a hozzáállás jellemző, hogy saját magának okoz nehézséget az, aki az elmúlás folyamatát nem képes feldolgozni. A hinduk nem a halál utáni szertartásra helyezik a hangsúlyt, fontosabb, hogy a haldoklás közben nyújtsanak lelki támaszt az eltávozónak. A hamvasztóba már nem is kísérik el mind a halottat, csak a legidősebb fiúgyermek és egy pap. Arra is ügyelnek, hogy a lélek ideálisan távozhasson: a hit szerint az altesten keresztül szerencsétlen volna, ezért a halott nagylábujjait összekötözik a hamvasztás előtt. A harmonikus, zavartalan körülmények a haldokló számára a buddhista gyakorlatban is fontos szerepet játszanak. Bevett dolog emlékeztetni az illetőt azokra a gyakorlatokra, amelyek életében is jelen voltak, hogy ezek segítsék őt a további útján. Pressing Lajos azt is megemlítette, hogy a buddhisták szerint a tudat még másfél napot tartózkodik a testben a halál beállta után, ezért ekkor is fontos még, hogy ne háborgassák a halottat. A tanító ezt hasonlatosnak véli a nyugati hagyományhoz is, amelyben a felravatalozott elhunytat szintén egy ideig ebben a formában hagyják. György Alfréd atya szerint a legszebb dolog, ami a haldoklóval történhet, az az, ha bocsánatot ajándékoznak neki. A gyásszal kapcsolatban arra emlékeztetett: régen az volt az elvárás, hogy egy évig gyászolják a halottat, ennek megfelelő életet élve. A modern világban ez kiveszni látszik, az atya viszont úgy gondolja, szüksége van ennyi időre az embereknek a feldolgozáshoz. Említést tett az új vívmányként megjelent gyászfeldolgozó közösségekről is, amelyek nagy segítséget jelenthetnek az elhunyt hozzátartozóinak. A közösségi törődés a gyászolókkal a muszlimok között is bevett szokás: Sulok Zoltán elmondása szerint például nem a halott családjától várják el, hogy halotti tort rendezzenek, sokkal inkább elfogadott, hogy főznek rájuk a nehéz időkben és ezzel segítenek nekik. Kifejezett gyászruha ugyanakkor ebben a kultúrában nem jellemző. A halott elbúcsúztatását illetően egész sok iránymutatást fogalmaz meg az iszlám. Ezek közé tartozik egyebek mellett, hogy lehetőség szerint kerülni kell a boncolást, mert a test méltósággal ruháztatott fel, amibe nem szabad kárt tenni. Az elhunytat meg kell mosdatni, egy lepelbe kell tekerni majd el kell temetni, a sír pedig csak egy arasz magas lehet, ennél grandiózusabb indokolatlan volna, mivel annak látogatása csak az élőknek számít, az eltávozott békéjére nincs hatással. A szerző a  Szegeder  újságírója. A cikk a Szegeder és a Telex együttműködésének keretében jelenik meg a Telexen is. ", "site": "https://telex.hu/rovat/belfold"}
{"title": "\n        Nem bojkottálja a magyar soros elnökség legfontosabb eseményeit az uniós vezetők nagy része\n       ", "body": "\nTöbb külföldi kormánytisztviselő is arról beszélt, hogy Svédország és Lengyelország miniszterelnöke is részt fog venni a Magyarország által szervezett legfontosabb találkozókon – írja a  VSquare . Az Európai Politikai Közösség csúcstalálkozóját, és a november 7-8-ai informális EU-csúcsot a balti országok és néhány északi ország bojkottálhatja majd. Orbán moszkvai békemissziója után több ország közölte, hogy csak alacsonyabb rangú tisztviselőkkel lesznek jelen a Magyarország által szervezett eseményeken. Josep Borrell, az EU külügyi és biztonságpolitikai főképviselője korábban azzal foglalt állást, hogy  Brüsszelbe hívta össze a tagállamok külügyminisztereit . Azt is rossz szemmel nézték, hogy Orbán Georgiába utazott az ottani választások után. Most viszont úgy tűnik a legtöbben eljönnek Budapestre a legfontosabb eseményekre. Svédország és Lengyelország miniszterelnöke is eljön majd a találkozóra, mondta több külföldi kormánytisztviselő és diplomata. Mivel Ukrajna, a Nyugat-Balkán EU-csatlakozása és Grúza ügye fontosabbak, mint Orbán megítélése, az legnagyobb tagállamok vezetői részt kívánnak venni a találkozókon. A találkozók idejére várhatóan már az amerikai elnökválasztás eredménye is eldől, így szintén aktuális téma lehet majd, hogy az EU hogyan készüljön fel egy Trump- vagy Harris-elnökségre. ", "site": "https://telex.hu/rovat/belfold"}
{"title": "\n        Sűrű a forgalom az M3-ason, van, ahol 5 kilométernél is nagyobb a torlódás\n       ", "body": "\nA mindenszentek miatt megnövekedett a forgalom az M3-as autópályán a keleti országhatár felé, ami lassulásokat, torlódásokat okozhat a sávelhúzásos tereléseknél, főként Budapest és Mogyoród, Gödöllő és Bag, illetve Gyöngyös és Kál között – írja pénteken délelőtt a közlekedési hírekről beszámoló  Útinform . A 85-ös és a 90-es km között, a Vásárosnamény felé tartó oldalon a korlátozás miatt jelentős, 5 kilométert meghaladó torlódás alakult ki. Azt javasolják, hogy aki autópályán közlekedik pénteken, számoljon a menetidő-növekedéssel, és aki teheti, válasszon más útvonalat. Több helyen is terelést építettek ki: ilyennel találkozhatnak az autósok az M3-as autópályán, Gödöllő után. Vásárosnamény felé a 31-es és a 40-es kilométer között a külső- és a leállósávon halad a forgalom. A Budapest irányába tartókat a belső és a szemközti oldal belső sávjára terelik. A munka miatt a főváros felé, a Kisbagi pihenőbe nem lehet kihajtani. Az M7-es autópályán is terelést építettek ki Fonyódnál. A 149-es és a 154-es kilométer között a Letenye felé vezető oldalt lezárták, a forgalom a szemközti oldalon, irányonként egy-egy sávon halad. Fontos tudnivaló, hogy a felújítási munkák ideje alatt a fonyódi csomópont le- és felhajtóága is zárva van. Az ünnepi kamiontilalom pénteken este 22 óráig tart. Ezután november 2-án szombaton 22 órától november 3-án vasárnap 22 óráig lesz érvényben. ", "site": "https://telex.hu/rovat/belfold"}
{"title": "\n        Évek óta fogyott körülötte a levegő, most ügyes mozgósítással sikerült leváltani Parragh Lászlót az iparkamara éléről\n       ", "body": "\nSzerdán derült ki, hogy  leváltják Parragh Lászlót a Magyar Kereskedelmi és Iparkamara (MKIK) éléről . A döntésre az MKIK rendes közgyűlésén került sor, ahol a regnáló vezető mindössze feleannyi szavazatot (67) szerzett, mint Nagy Elek (121), a Budapesti Kereskedelmi és Iparkamara (BKIK) jelenlegi elnöke, a Főtaxi és a BÁV tulajdonosa. Parragh László 2000 óta vezette az iparkamarát, 2010 óta pedig a magyar gazdaságpolitika egyik legbefolyásosabb éceszgébere volt, tanácsait Orbán Viktor is rendszeresen kikérte, így fontos szerepe volt nemcsak a magyar gazdaság, de például az oktatási rendszer és számos más kérdés alakulásában az elmúlt több mint 14 évben. Ebben a cikkben háttérbeszélgetések segítségével azt mutatjuk be, mi vezetett a kamarán belüli megosztottsághoz, és hogyan zajlott Parragh leváltása. Nagy Elek már 2020-ban is próbálkozott volna Azt, hogy az MKIK és a BKIK elnökei között szakmai feszültségek vannak, már régóta lehetett tudni. Tavasszal az országos kamara őszi tisztújítására a budapesti vállalkozások által megválasztott küldöttek egyöntetűen Nagy Eleket jelölték új elnöknek, Nagy  ekkor beszélt arról is, hogy milyen országos kamarát képzel el : szerinte olyan kamarára van szükség, ami folyamatos mérésekkel, adatokkal alátámasztott javaslatokkal képes segíteni a kormányzat munkáját. Nagy Elek arról beszélt, a mai MKIK vezetési stílusa sokak számára nem elfogadható. „Nincs helye a mások véleményét ignoráló, autoriter jellegű irányításnak. Mi ezért szeretnénk elsősorban változást és egy nyitott, együttműködésen alapuló kamarát megvalósítani, valódi kérdésekre valódi válaszokat adni. Valakinek előbb-utóbb meg kellett ezt a lépést tennie. Ha ehhez én kellek, ettől sem zárkózom el, ezt már többször jeleztem, de ez számomra továbbra sem személyes ügy.” Nagy már az előző, 2020-as tisztújításon is akart indulni az MKIK elnöki pozíciójáért, de akkor végül visszalépett, Parragh László ellenszavazat nélkül, elsöprő többséggel győzött. A 71 éves, erdélyi származású Nagy Elek a BKIK mellett üzleteiről is ismert. Vagyonát  a Forbes legutóbb 80,3 milliárd forintra  becsülte, a BÁV és a Főtaxi mellett jelentékeny ingatlanportfóliója is van Magyarországon és Romániában. Csütörtökön az MKIK közleményt adott ki, ami alapján Nagy Elek máris meghirdette „a kamarai reneszánsz” programját. A közlemény szerint Nagy „az eddig elért eredmények megtartása mellett az együttműködésben, a közös gondolkodásban és a tudásalapú döntésekben” hisz. Az általa meghirdetett program lényege, hogy a kamara minden erejével segítse a vállalkozásokat és támogassa a versenyképességüket, valamint támaszkodjon a területi kamarák tudására, de szeretnék folytatni a kormánnyal megkezdett együttműködést is. A közlemény szerint Nagy Elek „bízik abban, hogy közösen, együttműködve megvalósítható a magyar kamarai rendszer reneszánsza”, amelynek középpontjában a vállalkozások állnak majd. Katalizált a kata A Parragh László és Nagy Elek közötti szakmai konfliktus szintén évekkel ezelőttre nyúlik vissza, de a konfliktusra rálátó forrásaink szerint Parragh pozíciójának romlásában jókora katalizátor volt a 2022 nyarán elfogadott katatörvény. A törvény elfogadása után Parragh az M1-en arról beszélt, az Országgyűlés által elfogadott módosítás  illeszkedik abba az irányba, amit az MKIK javasolt , ugyanakkor „kissé erőteljesre” sikerült. Parragh László azt is mondta, hogy jobban szerette volna, ha szeptember helyett csak januárban változik a szabályozás, mert az évközi változásnál a bürokratikus terhek miatt „többe kerül a hús, mint a leves”, de elfogadják, hogy a kormány máshogy döntött. Az őt ért kritikákra reagálva azt mondta, hogy tiszta a lelkiismerete. Az ügyre rálátó forrásaink szerint a módosítást Parragh valóban nem ebben a formában szerette volna látni, mindenesetre a felfokozott helyzetben voltak nem jól sikerült kijelentései. Az MKIK-elnök például a Portfoliónak akkoriban adott interjúban arról beszélt, számolt azzal, hogy a törvény tüntetéseket indíthat el, mert „ha egy kényelmes, olcsó rendszert módosítanak, ott lesznek elégedetlenek”, ez szerinte természetes. Hozzátette, hogy  elszomorítja, hogy „az a 85-87 százalék, aki fizeti a közterheket, közömbösen megy el a történet mellett” , vagyis szerinte csendben figyelik az, hogy a kormány végre „helyrebillentette az igazságtalan közteherviselést”. (Később a 21 Kutatóközpont közvélemény-kutatása  megcáfolta ezt a kijelentést : a katás adózóval nélküli háztartások döntő többségében is helytelenítették az intézkedést.) Parragh ugyanitt arról is beszélt, hogy a kata gyors megváltoztatásának nem lesz „markáns” inflációs hatása, de elismeri, hogy a katások pénztárcája ezt megérezheti, mert „azok, akik kikerültek a katából, az esetleg megnövekvő adóterheiket áraikban a mostani inflációval nehezített piaci helyzetben nagy valószínűséggel nem tudják majd érvényesíteni”. Azaz az elnök szerint ha a katások árakat emelnének azért, mert több adót is kell fizetniük, arra a drágább szolgáltatásra nem nagyon lesz kereslet. Parragh viselkedésére hivatkozva  a zalai iparkamara egyik küldöttje is lemondott , mondván, nem tud közösséget vállalni egy olyan, legfőképpen gazdasági érdekegyeztetésre hivatott szervezettel, amelynek országos elnöke véleménye szerint „időről időre a saját érinthetetlenségéből és érzéketlenségéből fakadó magabiztossággal provokál és aláz meg kiszolgáltatott társadalmi csoportokat”. Parraghtól más témákban sem álltak távol az erőteljes kijelentések: Idén májusban arról beszélt, hogy az ideális a fehér bőrű, keresztény kultúrájú munkaerő importja lenne,  de ez elfogyott . Két éve egy tanévnyitón  összemosta a homoszexualitást a pedofíliával . Rendszeresen nekiment az MNB-nek és Matolcsy György jegybankelnöknek, egy éve azt nyilatkozta, hogy  a jegybank a következő egy évtizedünket tönkretette . 2021-ben egy olyan beszólás hagyta el a száját, hogy aki nem tudja kifizetni az ötezer forintos kamarai regisztrációs díjat,  az ne menjen vállalkozni  (utólag emiatt elnézést kért). Utóbbi megjegyzés már csak azért is volt rossz az optikája, mert nem sokkal ezután a HVG közérdekűadat-igényléséből  kiderült , hogy a kamarai hozzájárulásokat Parraghék többek között São Pauló-i repülőjegyekre, milliós infografikákra, kormányközeli cégek szerződtetésére és a felcsúti gimnázium támogatására költötték. A kamarai tagság kérdése egyébként azért volt terítéken, főleg a koronavírus-járvány óta, mert rengeteg kritika érte az MKIK-t, hogy a tagdíjért cserébe nem csinál semmit. Idén január elején  a Jobbik népszavazási kezdeményezéssel próbálta  támadni a kötelező regisztrációs díjat (a cél ennek eltörlése volt, a pontos kérdés így szólt: „Egyetért-e Ön azzal, hogy ne kelljen a gazdasági kamarai közfeladatok ellátásához kötelezően kamarai hozzájárulást fizetni?”). Orbán egyébként nagyjából Parragh mellé állt a konfliktusos kérdésekben: az MKIK luxusköltéseire  a miniszterelnök úgy reagált , erről „kizárólag a kamara demokratikusan megválasztott testületei tudnak véleményt mondani”. A miniszterelnök ugyanakkor egyértelműen kiállt amellett, hogy szükség van a kamarára, mint ahogy a kötelező kamarai regisztrációs díjat is támogatta. „Ha nem lenne a kamara és a kötelező tagság, akkor a kamara nem lenne képes azt a segítséget megadni a magyar vállalkozóknak, amit a magyar kormányon keresztül ma meg tud adni” – fogalmazott Orbán, és azt is hozzátette: a kormány nem utasíthatja arra a kamarát, hogy szedjen-e tagdíjat, és azt mire használja fel.         Orbán Viktor miniszterelnök Parragh Lászlóval tárgyal a Karmelita kolostorban 2024. október 28-án – Fotó: Fischer Zoltán / Miniszterelnöki Sajtóiroda / MTI A katatörvényről Nagy Elek is megszólalt, az elfogadása után azt nyilatkozta az RTL-nek, hogy  fenntartásokkal, de üdvözli a módosítást, mert az adónem változtatására mindenképp szükség volt . „Rengetegen felhasználták a bújtatott foglalkoztatásra. Így alakult ki ez a 450 ezres katás tömeg, ami tényleg értékelhetetlen. Durván 800 ezer vállalkozót tart nyilván az országban a KSH, ennek a katások száma több mint a fele.” A Főtaxi tulajdonosa azt is elmondta, hogy számára is „kellemes meglepetés” volt, hogy a módosítás végül nem vonatkozik a taxisokra, elmondása szerint a BKIK nem lobbizott azért külön, hogy ez így legyen. Nagy arról is beszélt, hogy Parragh szerinte sem akkor, sem azelőtt nem volt alkalmas az adózók képviseletére. „Ezt az elnökségünk közleményben is kiadta, elítéltük a viselkedéséért és a nyilatkozatokért, amiket tesz. Abszolút nem konzultál sem az elnökséggel, sem a vállalkozókkal. (…) A katatörvény tipikus példája annak, hogyan nem kell a vállalkozók érdekeit képviselni.” Jól sikerült a mozgósítás, szinte mindenki ott volt Nagy Eleknek a mostani összecsapásban két fő szövetségese volt, Balog Ádám (az MBH-ba beolvadt MKB volt elnök-vezérigazgatója, az MNB korábbi alelnöke) és Pintér-Péntek Imre, a Győr-Moson-Sopron Vármegyei Kereskedelmi és Iparkamara elnöke, akit a mostani országos választáson Nagy alelnökének is  megválasztottak . A leváltás körülményeiről több olyan emberrel is beszéltünk, aki vagy Parragh, vagy Nagy Elek oldalán érintett a csörtében. Az egyik forrásunk elmondása szerint a közgyűlés a margitszigeti Grand Hotel alagsorában volt. Információink szerint a szavazás 10-kor kezdődött, dél-1 óra környékét célozták be a küldöttek zárásnak, végül délután négykor lett vége a felfokozott hangulatú, de balhémentes közgyűlésnek. Rögtön lehetett látni, hogy jól sikerült a mozgósítás, a megszokott létszámhoz képest többen jöttek el: a 199 küldöttből 188 ott volt, korábban jó esetben is csak 150-en voltak. Volt, aki azt mondta, Parragh csapata azt hitte, hogy szoros versenyben győzni fognak, úgyhogy most nagyon csalódottak. Vélhetően olyanok is Nagy Elekre szavaztak, akit Parraghék magukénak hittek, de a szavazás titkos volt, így nem tudni, ki hova voksolt. A változást akarók tudták, hogy a szűk vezetés, a legtöbb megyei elnök hűséges Parragh Lászlóhoz, miközben a fiatalabbak úgy gondolják, nem működik jól az MKIK. A kamarát érintő fő kritika az volt, hogy csak beszedi a tagdíjat, de nem a vállalkozások érdekét képviseli, sőt, olykor odáig vetemedik a „feudális” lojalitásban, hogy a vállalkozások érdekei ellen érvel. A támadók szerint ennek emblematikus ügye volt a kata kivezetése. A kamarák struktúrája meglehetősen furcsa: a 19 megyei és a budapesti kamara mellett három városnak van „extra” kamarája, Nagykanizsának, Sopronnak és Dunaújvárosnak. Az országos kamarai elnököt és alelnököt nemcsak az egyes kisebb kamarák elnökei választják meg, hanem a küldöttek is: azaz Nagy Elekék csapatának az volt a célja, hogy leválassza a küldötteket a Parraghgal lojális elnökökről. Az ügyre rálátó forrásaink szerint nem feltétlenül arról beszéltek, hogy Parraghnak mennie kell, hanem azt hangsúlyozták, hogy változás kell, jobban együtt kell működni, vissza kell fogni az irritáló luxusköltéseket, kellenek a hatékony programok, segíteni kellene  a kkv-k termelékenységének és digitalizációjának fejlesztését . Egyik forrásunk úgy fogalmazott, hogy a BKIK vezetői és szövetségeseik beletették a politikai munkát a kamarába, személyes kapcsolatokat építettek ki, jártak vidékre, Parragh viszont elkényelmesedett. Az tehát látszott, hogy a fiatalabbakat le lehet választani az idősebb generációt képviselő megyei elnökökről, a szavazási rendszer miatt pedig nem az volt az érdekes, hogy hol ki lesz az elnök, hanem az, hogy az alatta lévő csapat kire szavaz (a kettő nem feltétlenül vág egybe). A küldöttek megértették, hogy a kamara népszerűsége alacsony, Parraghé pedig még inkább, az elnök a kamarai fókusz helyett inkább gazdaságpolitikusként viselkedett: tévébe járt és nagy eseményeken szólalt fel. Nagy Elekék csapatát segítették a rossz gazdasági mutatók és a vállalkozók általános elégedetlensége is. Varga Mihály azt ígéri, folytatják a munkát Úgy tűnik, hogy a nagypolitika nem foglalt állást a témában, Nagy „frakcióját” senki nem állította le. Balog Ádámnak forrásaink szerint jó személyes kapcsolata van Orbán Viktorral és Nagy Márton nemzetgazdasági miniszterrel, akivel az MNB-ben kollégák voltak, és Nagy Elek is jó kapcsolatot ápol több kormánytaggal. A politika nem siettette Parragh távozását, de amikor látta, hogy elfogyott a lendülete és a támogatása, nem akarták megmenteni sem. Nagy Eleknek Varga Mihály pénzügyminiszter már  szerda kora délután gratulált  a Facebookon, csütörtök délelőtt pedig  megköszönte Parragh munkáját, hozzátéve, hogy a munkát folytatni fogják . Ugyanakkor azért voltak olyan forrásaink is, akik szerint közeledve a 2026-os választáshoz a kormány nem örült annak, hogy egy „jó emberét” csak úgy le lehetett váltani, volt, aki még azt is vizionálta nekünk, hogy valamely jogosítvány, program, vagy forrás áldozatául eshet a változásnak.         Nagy Elek, a Budapesti Kereskedelmi és Iparkamara elnöke beszédet tart egy rendezvényen 2023. február 20-án – Bruzák Noémi / MTI Parraghról újságírói kérdésre Gulyás Gergely Miniszterelnökséget vezető miniszter a szerdai kormányinfón azt mondta,  egyelőre nem merült fel, hogy máshol vessék be  a szakértelmét, vagyis valamilyen kormányzati megbízatást kapjon. Az MKIK-nak többféle pozíciója van, ezek közül a legismertebb a Széchenyi Kártya Programért felelős KAVOSZ, ami 50-50 százalékban a kamara és a VOSZ (Vállalkozók és Munkáltatók Országos Szövetsége) tulajdona. Az eddigi felosztás alapján az MKIK adta az igazgatósági elnököt (ez Parragh László volt), a VOSZ felől érkező Krisán László, Demján Sándor egykori közeli munkatársa pedig a vezérigazgatói pozíciót töltötte be. Forrásaink szerint Nagy Elek többször elmondta környezetének, hogy nem szeretne a KAVOSZ elnöke lenne, a pozíciót vélhetően Balog Ádám kapja majd, aki szintén esélyes arra is, hogy a BKIK-elnökséget átvegye Nagy Elektől. Parragh 2024 elején már öt kamarai cégben volt tagja a vezetőtestületnek: nem mindegyik cégtől jött be tiszteletdíj, de jövedelme éves szinten, elsősorban a Molnak köszönhetően, a 24.hu szerint  meghaladhatta a 100 millió forintot . Elképzelhető, hogy az MKIK  a Magyar Érdemrend középkeresztjével is kitüntetett Parragh  után kissé távolodni fog a kormánytól, ezzel együtt Nagy Elekről sem mondható, hogy ellenzéki figura lenne, és kulcsemberei is olyanok, akik az Orbán-kormány regnálása alatt nőttek ki. Nagy Elek a kormányközeli vállalkozóknak sem ugrik neki, tavaly az Indexnek adott interjújában többek között arról beszélt, hogy  Magyarország jól felfogott érdeke, hogy legyenek Mészáros Lőrincek és Szíjj Lászlók , vagyis legyen egy stabil hazai tőkés osztály, mert a külföldi tőke bármikor áttelepülhet egy másik országba. „Harminc év múlva már többnyire az utódaink kezében lesz a jövő, köztük akár az említett urak leszármazottjaival. Ha addigra megalapozódik egy olyan komoly vagyon, ami itt van, és itt is marad az országban, mert az adott családoknak és a hozzájuk kapcsolódó cégcsoportoknak itt vannak a gyökerei, az hosszú távon a nemzet érdekeit szolgálja.” ", "site": "https://telex.hu/rovat/belfold"}
{"title": "\n        Orbán Bécsben: Oroszország egy keresztény ország, de a hatalom nyelvét beszéli\n       ", "body": "\nOrbán Viktor csütörtökön Gerhard Schröder egykori német kancellárral beszélgetett egy eseményen amelyet a jobboldali svájci Weltwoche hetilap szervezett Béke Európában címmel – írja a  Kurier . A panelbeszélgetésen Orbán beszélt az őt érő ellenszélről, és arról, hogy ugyanúgy ellenáll a brüsszeli hatalomnak, mint azelőtt a Moszkvából érkező elnyomásnak. A 80 éves Schröder szerint Európa vezetőinek Orbánt kellene követniük. „Európa nem képes békét teremteni, csak háborút” – mondta Orbán a telt házas eseményen. Szerinte Európából teljesen hiányzik a nyitottság Oroszország felé, pedig ők is egy keresztény európai ország, csak egyszerűen „a hatalom nyelvét” beszélik. Orbán szerint mivel Európa nem tud békét teremteni Ukrajnában, ezért csak Donald Trump elnökké választása jelenthet reményt. Azt viszont fontosnak tartja, hogy a nagy európai országok is tegyenek a békéért. Különben Orbán szerint Európa nem lesz jelen a béketárgyalásoknál, és Trump fog helyettük is tárgyalni az oroszokkal. Schrödert „a legnagyobb Putyin-szakértőként” konferálta fel a moderátor, szerint hasznos volt Orbán békemissziója, melynek keretében Moszkvába látogatott, a lépést az európai vezetők nagy része kritizálta. Schröder elismerte, hogy valóban nagy barátja Putyinnak, de nem tudja megfejteni, hogy mit miért tesz a háborúban. Schröder az ukrajnai háború kitörése után szintén járt Moszkvában, ahol Putyinnal találkozott és a béketárgyalások fontosságáról beszélt. Volodimir Zelenszkij  undorítónak nevezte Schröder magatartását . A volt német kancellár  orosz kapcsolatai régóta ismertek , a kancellári posztról való távozása után az orosz energetikai lobbi egyik legfontosabb szereplője lett. A kormányfői poszt után az Északi Áramlatot építő orosz-német cég felügyelőbizottságában kapott elnöki posztot, majd 2017-től a Rosznyefty kőolaj- és földgázipari társaság részvényesei választották meg felügyelőbizottsági elnöknek. Két éve jelölték a Gazprom felügyelőbizottságába is, erről később  lemondott . Az elmúlt napokban Orbán Viktor Bécsben tartózkodott, ahol találkozott az osztrák szélsőjobboldali FPÖ több politikusával, köztök  Walter Rosenkranz házelnökkel  és  Herbert Kickl pártelnökkel  is. Orbán Viktor jövő hét kedden  Kirgizisztánba látogat , és a Türk Államok Szervezete csúcstalálkozóján is részt vesz majd. ", "site": "https://telex.hu/rovat/belfold"}
{"title": "\n        Az NVI javaslata szerint az önkormányzati választásokon megismételt szavazás jönne szavazategyenlőség esetén\n       ", "body": "\nA Nemzeti Választási Iroda (NVI) javaslata szerint a jövőben megismételt szavazás jöhet, ha a települési egyéni választókerületi választáson, polgármester- vagy főpolgármester-választáson két vagy több jelölt egyenlő számú legtöbb szavazatot kapott. A helyi önkormányzati képviselők és polgármesterek választásáról szóló 2010-es  törvény ben most az szerepel a szóban forgó résznél, hogy „polgármester, főpolgármester az a jelölt lesz, aki a legtöbb érvényes szavazatot kapta”. Az egyik pécsi egyéni választókerületban azért tartottak  időközit  szeptemberben, mert a június 9-i választáson szavazategyenlőség alakult ki a Fidesz jelöltje és az ellenzéki polgármesterhez köthető induló között. Az indoklás szerint így csak a szavazást kell megismételni, és nem kell időközi választást kiírni. A testületek így már teljes létszámban kezdhetik meg működésüket, nem kell több hónapot várni a mandátum betöltésére. „A szavazás szavazategyenlőség miatti megismétlése csak kis mértékben késleltetheti az alakuló ülés megtartását, s ez a hatályos jogi környezetben is ugyanúgy megtörténhet, hiszen jogszabálysértés esetén ma is elrendelhető a szavazás megismételtetése.” Egy másik javaslat megteremti az automatikus újraszámlálás lehetőségét az egyéni választókerületi választásokon és az egyéni listás választásokon. A jelöltek akkor kérhetnék a szavazatok újraszámlálását, ha 100 százalékos feldolgozottságnál az összes leadott érvényes és érvénytelen szavazat 0,5 százalékánál kisebb a különbség a még mandátumot szerző és a már mandátumot nem szerző jelölt között. Szavazategyenlőség esetén azonban minden esetben automatikusan újra kell számolni a szavazatokat.  ", "site": "https://telex.hu/rovat/belfold"}
{"title": "\n        A kínai hadsereg a Meta mesterséges intelligenciáját használná fel hadászati célokra\n       ", "body": "\nA kínai hadsereg a Meta nyilvánosan elérhető mesterséges intelligencia-modelljét, a Llama-t használná fel saját eszközének fejlesztéséhet – írja a  Reuters . Egy kínai szakértők által írt tudományos tanulmányból derült ki, hogy a hadsereg egy új, saját mesterséges intelligencián alapuló eszköz, a ChatBIT névre keresztelt modell fejlesztésén dolgozik. Ehhez a Facebookot is működtető Meta vállalat nyilvánosan is elérhető Llama nagy nyelvi modelljét használták fel, annak is egy korábbi verzióját. Ennek segítségével gyűjtenek nagy mennyiségű információt, amelyeket hadászati döntéshozatalok során és tervezési feladatokra használnának fel. A kínai ChatBIT-et kifejezetten katonai felhasználásra tervezik, a hadászati problémamegoldásra hangolják. A kínai kutatók szerint a modell a ChatGPT-4 teljesítményéhet képest 90 százalékos teljesítményt ért el az eddigi teszteken. Azt nem részletezték, hogy miképp határozták meg a teljesítményt, és azt sem, hogy a modellt üzembe helyezték-e már. Noha a Llama nyilvános, annak felhasználási módjai szabályozva vannak. A Meta reagált a hírre és közölte, a kínai hadsereg katonai célú felhasználása ellentétes a cég felhasználási irányelveivel. Ez ugyanis tiltja a modellek hadászati és háborús felhasználását, vagy azt, hogy kémkedésre használják a Meta eszközeit. A Reuters a kínai felet is megkereste, de nem reagáltak. ", "site": "https://telex.hu/rovat/kulfold"}
{"title": "\n        Kétezer fa kidőlt, ötszáznál is többen megsérültek Tajvanban a szupertájfun miatt\n       ", "body": "\nKetten meghaltak és több mint ötszázan megsérültek Tajvanon a  Kong-rej tájfun  csütörtöki pusztítása miatt – írja az MTI a tajvani hatóságok közlése alapján. A trópusi ciklon csütörtök délután csapott le Tajvan hegyvidéki, gyéren lakott keleti partvidékére, majd elérte a sziget közepét, és végül tovább haladt észak felé a Tajvani-szoros irányába. Ez volt az elmúlt 30 év legnagyobb kiterjedésű vihara, amely miatt lezárták a pénzügyi piacokat és járatok százait törölték a légi és a vasúti közlekedésben. A tájfun tombolása alatt 120 centiméter csapadék hullott a kelet-tajvani hegyvidéki térségben, és csütörtök éjjel az óránkénti 130 kilométeres sebességet is meghaladó széllökések érték el Tajpej térségét. Pénteken kezdtek hozzá a viharból eredő károk feltakarításához. Szerte a szigeten több mint 2 ezer fa dőlt ki. A Taroko nemzeti parkból két cseh kirándulót helikopterrel mentettek ki a hatóságok. Számos légi járatot pénteken is töröltek, de a szigetet észak-déli irányban átszelő gyorsvasút vonalán már helyreállt a közlekedés. A Kong-rej a legújabb előrejelzések szerint várhatóan nem éri el Kína partjait, hanem gyorsan visszatér a nyílt tengerre, és Japán irányába halad tovább. ", "site": "https://telex.hu/rovat/kulfold"}
{"title": "\n        Orbán tudja, hogyan kell Donald Trumppal beszélni, hogy jól érezze magát, mondta egy amerikai újságíró a két politikus kapcsolatáról\n       ", "body": "\nOrbán Viktor és Donald Trump kapcsolata látványosan javult az elmúlt években, olyannyira, hogy idén Trump már  az elnökjelölti vitán is hosszasan méltatta Orbánt . Arra, hogy miként juthattak ilyen magas szintre a jelenlegi magyar kormányzat és a republikánusok kapcsolatai, a  Szabad Európa  kétrészes cikkének első részében keresi a választ. A lap által készített háttérinterjúkból kiderül, sokrétű és intenzív kapcsolatépítés eredménye a fennálló szoros baráti viszony. Orbán Viktor régóta támogatja Trumpot, a világ vezetői közül elsőként állt ki mellette a 2016-os elnökké választása után is, ami megalapozta a jó viszonyt. Abban, hogy ez a kapcsolat a jelenlegi szintre juthasson, kifejezetten nagy szerepe volt a két politikus személyes találkozóinak. „ Személyesen láttam Trumpot és Orbánt Mar-a-Lagóban együtt vacsorázni. Orbán láthatóan tudja, hogyan kell Donald Trumppal beszélni, hogy jól érezze magát. A kapcsolatuk egyértelműen nagyon erős. Orbán dicséri Trumpot, Trump meg Orbánt ” – mondta a lapnak John Fund, a National Reporter újságírója. Szerinte az volt Orbán belépőkártyája a Fehér Házba, hogy rengeteget dicsérte Trumpot, és azt mondja, amit hallani akar. Orbán 2019-ben már nagyon szeretett volna találkozni Trumppal, de az elnök ekkor még azt sem tudta, ki ő. Az időközben kiépült kapcsolatot jól példázzák az olyan gesztusok, mint amikor csütörtökön  Orbán telefonon beszélt Trumppal , és sok sikert kívánt neki a kampány utolsó napjaira. Aktív szerepe volt a kapcsolatépítésben Orbán Balázsnak, a miniszterelnök politikai igazgatójának is, aki többször is kiutazott Washingtonba az elmúlt években, és republikánus agytrösztöket látogatott. Egy ilyen think thank vezetője azt mondta a lapnak, hogy a politikai igazgató MAGA-republikánusokkal ápolt kapcsolatai igen fontosak. A nyilatkozó szereplőket kérdezték Habony Árpádról is, róla viszont egymástól független források is azt állították, hogy ezen a téren nem volt nagy szerepe: „Habony nagyon gyengén beszél angolul, nem tud közvetlenül kommunikálni.” A magyar kormány és a MAGA-mozgalom több agytrösztön keresztül tart fenn szoros kapcsolatot. Ezek közé tartozik például az America First Policy Institute és a Heritage Foundation, melyek Trump lehetséges második ciklusának programalkotásában is szerepet vállalhatnak. De az évek során több lobbicégen keresztül is zajlott a kapcsolatépítés. ", "site": "https://telex.hu/rovat/belfold"}
{"title": "\n        927 új koronavírus-fertőzött, kilencen meghaltak\n       ", "body": "\n927 újabb magyar állampolgárnál mutatták ki az új koronavírus-fertőzést, közölte a  kormányzati tájékoztató oldal  pénteken. Ezzel 22 127 főre nőtt a hazánkban beazonosított fertőzöttek száma. Meghalt 9 beteg, így az elhunytak száma 718 főre emelkedett, 4945-en pedig már meggyógyultak. Az aktív fertőzöttek száma 16 464 fő. Az aktív fertőzöttek 38 százaléka, az elhunytak 55 százaléka, a gyógyultak 39 százaléka budapesti. 577 koronavírusos beteget ápolnak kórházban. 30-an vannak lélegeztetőgépen. Ahogy az oldal is felhívja a figyelmet, kötelező a maszk használata az üzletek és a tömegközlekedési eszközök mellett a mozikban, színházakban, a bevásárlóközpontok területén, az egészségügyi és szociális intézményekben, valamint az ügyfélfogadási irodákban is. 23 óra után a vendéglátóhelyeket és szórakozóhelyeket be kell zárni. ", "site": "https://telex.hu/rovat/belfold"}
{"title": "\n        Lágy őszben lehet barangolni a hosszú hétvégén, aztán megérkezik a hidegfront\n       ", "body": "\nNyár és tél között úgy vándorol Október, November, mint a poros országúton két szomorú ember. Kertek, lankák körül jönnek, mennek havas tájra, búsan integet utánuk egy kopár fa ága. Mint rossz gyerek, a szél őket sárral megdobálja, utánuk fut, ruhájukat s hajukat cibálja. Nyár mögöttük, tél előttük, néha meg-megállnak s búcsút intenek a hervadt, búslakodó tájnak. (Zelk Zoltán: Nyár és tél között) Nyugodtan-békésen telik még az október 31., november 1., azaz a halloween és a mindenszentek napja, legalábbis ami az időjárást illeti, és habár reggelente többfelé lehet pára, köd, nappal az ország nagy részén több-kevesebb időre kisüt a nap. Az éjszakák fagymentesek lesznek, napközben a felhős-párás területeken 15 fok alatt, máshol 15 és 20 fok között alakul a csúcshőmérséklet. A folytatás már nem lesz ennyire nyugis, írja az  Időkép , mert szombaton feltámad az északi-északnyugati szél, de a hidegfront érkezése előtt még 12-17 fokig melegszik a levegő. Zápor akkor csak ritkán fordulhat még elő, a front legfőképp szárazon vonul át, ám nyomában már hideg levegő érkezik: vasárnap emiatt csak 7-12 fokos maximumokra számíthatunk, hajnalban pedig újra megjelennek a fagyok, és hétfőn az ország nagy részén már fagyosan indul a reggel, helyenként akár -4, -5 fok is lehet. ", "site": "https://telex.hu/rovat/belfold"}
{"title": "\n        Csak november végén érkezhet új Covid-vakcina Magyarországra\n       ", "body": "\nNovember végén érkezhet a Covid elleni oltóanyag Magyarországra, közölte az  ATV Híradóval  a Nemzeti Népegészségügyi és Gyógyszerészeti Központ (NNGYK). „Arról, hogy mikortól kérheti a lakosság az oltást, a Népegészségügyi Központ időben tájékoztatja a lakosságot” – tették hozzá. Az NNGYK korábban megerősítette a Telexnek, hogy a Magyarországon elérhető  Covid-vakcinák felhasználhatósága augusztus végén lejárt , magyarán jelenleg senki nem tud Covid-vakcinát kérni. Válaszukban azt is írták, hogy már dolgoznak az újabb adagok beszerzésén, és ezek a legfrissebb változatból fognak érkezni, de azt nem árulták el, hogy mikor és mennyi. Szerdán a közbeszerzési adatbázis adatai alapján megírtuk, hogy  október 10-én elindult az új közbeszerzési eljárás az újabb adag vakcinák vásárlására . A közbeszerzést három részre bontották, a 16 éven felülieknek 100 ezer adagot vennének, plusz 150 százalék lehívható opcióval, míg a fiatalabbaknak összesen ezer adagot. Cikkünkben mi is úgy számoltunk, hogy valószínűleg december elejétől lesznek kérhetők az új oltások, ami egybevág az NNGYK mostani közlésével a november végi megérkezésről. Tavaly még kifejezetten a Moderna akkori vakcinájára írta ki a közbeszerzést az NNGYK, és ezt többek között azzal indokolta, hogy a járványhelyzet miatt gyorsan kell lépnie. A Közbeszerzési Döntőbizottság azonban arra jutott, hogy az egészségügyi hatóság előbb is kapcsolhatott volna, semmi nem indokolta, hogy ennyit várjon a vakcinavásárlással, ezért  az NNGYK-t és a céget is megbírságolta . Ezúttal az hatóság nyílt közbeszerzést írt ki – csak éppen a feltételek valahogy úgy alakultak, hogy minden jel szerint ugyanaz lehet majd a befutó. ", "site": "https://telex.hu/rovat/belfold"}
{"title": "\n        35 milliárd a városnak, 70 milliárd a járásnak – így bánna el 2030-ra Debrecennel a Navracsics-féle adóreform\n       ", "body": "\n    Ha Debrecen gazdasága a tervezett ütemben bővül, és életbe lép a Navracsics Tibor-féle iparűzésiadó-reform, akkor 2030-ra a város iparűzésiadó-bevétele kétharmadát már nem kapná meg közvetlenül. Erre Debrecennek pályáznia kellene – egy olyan alapból, amelyből rajta kívül csak egyetlen másik város pályázhat majd.\n   \n„Azt, hogy a szolidaritási hozzájárulás mellett még egy plusz terhet tegyünk az önkormányzatok nyakába, nem tartom elfogadhatónak, és ennek hangot is fogok adni” –  mondta  október 10-én Papp László, Debrecen fideszes polgármestere Navracsics Tibor közigazgatási és területfejlesztési miniszter iparűzésiadó-reformja hallatán.  Navracsics terve szerint  jövő évtől elvennék az önkormányzatoktól a 2024-es értéket meghaladó iparűzésiadó-bevételt, és azt a járások települései pályázat útján kapnák vissza. Az adóreformmal azok a települések járnak rosszul, amelyekben ma is nagy beruházások zajlanak. Összegszerűen legrosszabbul pedig minden bizonnyal Debrecen, ahol számtalan gyárat építenek egymással párhuzamosan, köztük a CATL és az EVE Power akkumulátorgyárait, a BMW autógyárát és az EcoPro katódgyárát. Ezek várhatóan a következő években kezdik majd meg a sorozatgyártást, az iparűzésiadó-bevételük Navracsics terve szerint azonban már nem közvetlenül a város költségvetésébe folyik majd be. A képet persze árnyalja, hogy a többletet a bejelentett adóreform szerint a települések a járáson belül pályázhatják majd vissza, a Debreceni járásban pedig csak két település, Debrecen és Hajdúsámson van, vagyis a pénzt nem kellene sokfelé osztani. A folyamatos pályázgatási kényszer azonban mindenképpen kellemetlenebb és megalázóbb, mintha a város vezetése a saját belátása szerint oszthatná be az adóbevételt, ahogy eddig is tette. Nem véletlen, hogy a kormánnyal szemben korábban nem túl kritikus Papp László a bejelentés után  többször is hangoztatta , hogy nem tartja elfogadhatónak a változást. Később, a debreceni városi közgyűlés ülésén aztán  megerősítette : „harcban áll” ebben a kérdésben. Nem válaszolnak, mert nincs még végleges döntés De pontosan mennyi pénzről is szól ez a harc? Kíváncsiak voltunk, mennyit veszíthet Debrecen költségvetése a következő években, ezért Papp László első nyilatkozata után megkerestük a debreceni polgármesteri hivatalt. Megkérdeztük, van-e valamilyen pontosabb számításuk vagy becslésük azzal kapcsolatban, hogyan változna a város iparűzésiadó-bevétele a következő öt, esetleg tíz évben. Ennek megfelelően pedig mennyi közvetlenül megszerezhető forrástól esik el az önkormányzat ekkora időtávon a Navracsics Tibor által bejelentett adóreformmal. A levelünk elküldése után néhány nappal felhívtak a polgármesteri hivataltól, és időt kértek, majd megígérték, hogy válaszolni fognak. Néhány nappal később meg is érkezett a válasz, amiben azt írták: „A helyi iparűzési adó változásával kapcsolatos kérdésre – tekintettel arra, hogy jogszabályi tervezet jelenleg nem áll rendelkezésre és jelen pillanatban is zajlanak egyeztetések a Kormány és Debrecen városa között – előzetesen nem áll módunkban pontos számítást, becslést küldeni.”         Joó István, a Nemzeti Befektetési Ügynökség (HIPA) vezérigazgatója, Papp László (Fidesz–KDNP) polgármester, Katona Erzsébet önkormányzati képviselő, Bói Loránd, az Építési és Közlekedési Minisztérium (ÉKM) közlekedésstratégiáért felelős helyettes államtitkára és Kósa Lajos, a térség fideszes országgyűlési képviselője a 33-as számú főút kétszer két sávossá bővített szakaszának átadásán, Debrecen határában, 2023. november 10-én – Fotó: Balázs Attila / MTI A válasz olyan értelemben érthető, hogy a Navracsics által bejelentett iparűzésiadó-reform még nincs törvénybe írva, így Papp László debreceni polgármester –  Csach Gábor balassagyarmati városvezetőhöz hasonlóan  – még annak ellenére is reménykedhet abban, hogy ki tud lobbizni valami módosítást, hogy Navracsics  pár napja bejelentette : a kritikák ellenére be fogják vezetni az adóreformot. Most is dobogós, de elhúzna a többiek mellett Ha már Debrecen városa nem válaszolt, megpróbáltuk a polgármester korábbi nyilatkozatai és nyilvánosan elérhető dokumentumok alapján körüljárni, mennyi pénzről lehet szó. Debrecen iparűzésiadó-bevétele 2014-ben 10 milliárd forint volt, ez a helyi gazdaság erősödése miatt  2020-ra 17,7 milliárd forintra nőtt . 2023-ban aztán – jelentős részben az infláció miatt – elérte a 28 milliárd forintot,  idén pedig már 34,5 milliárd forintra emelkedett . Ezzel Debrecen Győr mellett az egyik legtöbb iparűzési adót begyűjtő város, 2023-ban  gyakorlatilag holtversenyben végeztek Budapest mögött  a második helyen. Mindezt úgy, hogy az elmúlt években a városban bejelentett beruházások közül még nagyon kevés üzemel: a BMW, a CATL és az EcoPro is jövőre kezdené a sorozatgyártást. Papp László polgármester  szerint  pedig „2-3 év múlva emelkedhet meg nagyon nagy mértékben az iparűzési adó Debrecenben”. A nagy kérdés az, hogy mennyivel. Ahhoz, hogy ezt kontextusba helyezzük, érdemes megemlíteni, hogy 2023-ban az egész országban összesen 1149 milliárd forint helyi iparűzési adót szedtek be az önkormányzatok; az ország második legnagyobb gyára, a gödi Samsung tavaly kedvezményes iparűzésiadó-kulccsal 6,5 milliárd forintot fizetett be, ez normál adókulccsal 13 milliárd forint lenne; és az ország legnagyobb gyára, a győri Audi is több mint tízmilliárd forintnyi iparűzési adót fizet be évente úgy, hogy rájuk is kedvezményes adókulcs vonatkozik. Az adóbevétel kétharmadától búcsúzhatnának A debreceni beruházások adóhatásairól nem elérhetők konkrét számok, azt viszont tudjuk, hogy a BMW-gyár 2019-es bejelentésekor a polgármester  évi kétmilliárdos HIPA-bevételről beszélt . Ez az azóta megtörtént inflációval felszorozva ma inkább hárommilliárd forint lenne. Az ennél nagyobb CATL-gyárról Papp László tavaly februárban  azt mondta : ez az egy gyár „legalább másfélszeresére” növelné a város iparűzésiadó-bevételét. Ha feltételezzük, hogy a Debrecenben zajló többi autó- és akkuipari beruházás (BMW autógyára, Eve Power akkumulátorgyára, EcoPro Global katódgyára, Semcorp szeparátorfólia-gyára, Halms alkatrészgyára) együttvéve ugyanannyi adót fizetne, mint a CATL, akkor azzal számolhatunk, hogy a jelenlegi helyi adóbevétel a kétszeresére emelkedne. Vagyis az idei 35 milliárdos iparűzésiadó-bevétel 70 milliárdosra bővülhetne, amelynek a felét vesztené el a város. Ez a számítás viszont több sebből is vérzik, egyrészt nem veszi számításba a ma is Debrecenben működő cégek fejlődését, forgalomnövekedését, és az ebből származó adóbevétel-növekedést. Másrészt a CATL egyelőre még csak az eredetileg bejelentett óriásgyára első ütemét építi, és  az akkuipar jelenlegi bizonytalanságai miatt  elképzelhető, hogy meg is áll ennyinél. A debreceni városháza titkolózása ellenére találtunk egy hozzájuk tartozó becslést a debreceni gazdaság távlati kilátásairól. A debreceni önkormányzat tulajdonában álló  EDC Debrecen Város- és Gazdaságfejlesztési Központ  üzemeltet egy debreceniakkugyar.hu című honlapot, amelyen az akkuipari beruházásokat reklámozzák a helyieknek. Ezen  azt írják : „Az EDC számításai szerint 2020 és 2030 között hatszorosára fog nőni a debreceni gazdaság.”         A CATL épülő gyára a debreceni ipari parkban – Fotó: Kisbenedek Attila / AFP Ha ezt vesszük alapul, akkor 2030-ra a városnak a 2020-as 17,7 milliárd forint hatszorosa, vagyis 106,2 milliárd forint iparűzésiadó-bevétele lesz. A Navracsics-féle adóreform ma ismert változata szerint ebből az idei bevételnek megfelelő 34,5 milliárddal gazdálkodhatna Debrecen, a maradék 71,7 milliárd forintra pedig Hajdúsámsonnal pályázhatnának a járáson keresztül. Ha feltételezzük, hogy a pénz nagyon nagy részét Debrecen kapná, akkor a város forintosítva nem járna annyira rosszul. Közben viszont abba a megalázó helyzetbe kerülnének, hogy a kormány szabhatná meg, mire költsenek és mit fejlesszenek a városban – aminek a városvezetés láthatólag a mostani felállásban sem örül, akkor pedig még kényelmetlenebb lehet a helyzete, ha esetleg közben változik a miniszterelnök vagy a polgármester pártállása. Egy névtelenséget kérő fideszes politikus  korábban azt nyilatkozta a Telexnek , hogy a kormány elsődleges célja a mostani módosítással szerinte nem az, hogy bizonyos önkormányzatoktól pénzt vonjanak el, sokkal inkább az, hogy hosszú távon ellenőrizni szeretnék, melyik önkormányzat mire költi a pénzét. Ő ennek megfelelően elképzelhetőnek tartja, hogy a jövőben az iparűzésiadó-bevételek jelenleginél nagyobb részét is kontroll alá vonja a kormány. Ha ez így van, akkor Debrecent – az iparűzésiadó-bevételük kétharmadának elvételével – igazán rövid pórázra tudják majd fogni. Társfőváros lenne Debrecen csuklóztatása azért is furcsa, mert a magyar kormány az elmúlt években elkezdte az ország többi részéhez képest kiemelten támogatni és fejleszteni. Lázár János nemrég  egyenesen arról beszélt , hogy a kormány „mint társfővárosra” tekint Debrecenre, ami szerinte „néhány év múlva utolérheti, vagy meg is előzheti Budapestet”. A miniszter  szerint  Debrecen ma 200 ezer fős lakossága az „elkövetkező években 60 ezer fővel fog növekedni”. (Ez valószínűleg azzal járna, hogy a ma is elnéptelenedő alföldi vidék kiürülése  tovább gyorsulna .) A városban 2019 óta egy sor hatalmas, az autógyártáshoz és az akkumulátorgyártáshoz kapcsolódó beruházást jelentettek be, ezzel párhuzamosan a magyar állam százmilliárdokat költ a város infrastruktúrájának fejlesztésére. Csak  a víziközmű-hálózatot 108 milliárd forintért fejlesztik , a füzesabonyi és a balmazújvárosi vasútvonalakra  130 milliárd jut , valamint a város melletti egyik ipari parkra  88 milliárd  állami forrás jutott. A kormány még olyan szimbolikus lépésekkel is Debrecennek kedvezne, hogy a jelek szerint Budapestről oda költöztetnék a Természettudományi Múzeumot és  a Közlekedési Múzeumot is . Navracsics HIPA-reformjáról  itt írtunk bővebben . ", "site": "https://telex.hu/rovat/belfold"}
{"title": "\n        Már 32,5 millióan kapták el világszerte a koronavírust\n       ", "body": "\nKözel egymillióan haltak meg a világon a Covid-19 fertőzésben azóta, hogy 2019 év végén azonosították a vírust Kínában. A baltimore-i John Hopkins Egyetem szombat reggeli adatai szerint a betegséget eddig 32 472 766-an kapták el, és 22 377 620-an gyógyultak fel belőle. A halálos áldozatok száma szombaton reggel 987 679 volt. Az MTI azt írja, hogy egy nappal korábban 32,1 millió fertőzöttet tartottak nyilván, a halálos áldozatok száma már akkor is meghaladta a 981 ezret, a gyógyultaké pedig a 22,1 milliót. Az aktuális adatok szerint a koronavírus 188 országban és régióban van jelen a világon. Szakértők szerint az azonosított esetek száma nem tükrözi pontosan a valóságot, mert az egyes országokban eltérő mennyiségben tesztelnek, és a nyilvántartás kritériumai is különböznek. Az Egyesült Államok a legfertőzöttebb ország, itt 7 milliónál is többen betegedtek meg koronavírusban, 203 ezren meghaltak, és 2,7 millióan meggyógyultak. Az aktuális adatok szerint a második legfertőzöttebb ország India (5,8 beteg), a harmadik pedig Brazília (4, 7 millió beteg). A WHO március 11-én nyilvánította világjárványnak a koronavírust, a betegség epicentrumának a közép-kínai Vuhant tartják. ", "site": "https://telex.hu/rovat/kulfold"}
{"title": "\n        A virágzó horvát öbölből pár év alatt egy tenger alatti sivatag lett\n       ", "body": "\nA Földközi-tenger és az Adria kedvelt úticél a magyarok között. De csak kevesen tudják, milyen nagy veszélyben van: ez ugyanis a világ leggyorsabban melegedő tengere. Épp egész víz alatti élőhelyek vannak itt eltűnőben. Gerwin Gretschel osztrák tengerbiológus minden nap merül, hogy lássa, hogyan változik a tenger élővilága. A horvátországi Pulában egy magániskolát vezet, ahol a fiataloknak azt próbálja megmutatni, hogyan vigyázhatnak jobban a tengerre. A Deutsche Welle riportja. „Bár a helyzet kétségbeejtő, még nem jutottunk túl azon a ponton, ahonnan már nincs visszaút” – írta  az Élő bolygó jelentéshez  Kristen Schuijt, a WWF International főigazgatója. A szavaiból optimizmus olvasható ki, de erre az elmúlt évek, évtizedek folyamatai nem sok okot adnak. A WWF (Világ Természeti Alap) kétévente készíti el Élő bolygó jelentését ( az előzőről is beszámoltunk ), most éppen a tizenötödiknél járnak, amiben a globális biológiai sokféleség és a természeti környezet egészségi állapotát monitorozzák tudományos jelentések alapján. Az egyik legfontosabb mérőszámuk az, hogy a gerinces állatok populációi hogyan változtak az elmúlt évek során. Nincsenek jó híreink, továbbra is meredeken csökken a számuk. Az 1970-es kiinduló állapothoz képest az Élő Bolygó Index az 5495 megfigyelt gerinces faj (kétéltűek, halak, hüllők, madarak és emlősök) populációinak 73 százalékos csökkenését mutatja. Ahogy a WWF fogalmazott: „ a természet riasztó ütemben tűnik el. ” A videó a Deutsche Welle és a Telex együttműködésének keretében jelent meg. ", "site": "https://telex.hu/rovat/kulfold"}
{"title": "\n        Migrációban és a békepártiságban is nagy az egyetértés az osztrák szélsőjobboldal és Orbán Viktor között\n       ", "body": "\nKözös nyilatkozatot írt alá Orbán Viktor és Herbert Kickl, az Osztrák Szabadságpárt (FPÖ) elnöke Bécsben. A csütörtökön aláírt dokumentumban a felek kijelentették, hogy együttes erővel küzdenek Európa központosítása ellen, hogy Brüsszel politika súlyának csökkentésével a erősödhessen a demokrácia tagállamokban. A migráció elítélése és „a világban zajló háborúk” befejezése szintén helyet kapott a nyilatkozatban. Orbán Viktor szóvivője szerint a nyilatkozat célja az is, hogy megerősítse Magyarország és Ausztria baráti és jószomszédi kapcsolatait. Múlt csütörtökön  jelentették be , hogy a magyar miniszterelnök lesz Walter Rosenkranz, az FPÖ újonnan kinevezett házelnökének első vendége hivatalba lépése után. Orbán most az osztrák szélsőjobboldali párt elnökével találkozott, akivel közösen alapították a Patrióták Európáért képviselőcsoportot, ez szintén Bécsben alakult. „Úgy véljük, Európa kultúrájára nézve a legnagyobb veszélyt a nagymértékű illegális migráció és a menedékjoggal való szervezett visszaélés jelenti” – fogalmaz a közös nyilatkozat, a felek szerint a különböző kultúrák közti konfliktusok az „az őshonos népek hanyatlásához vezetnek.” De nem csak a bevándorlás kérdésében ért egyet a két politikus. Mindketten fellépnének az ellen is, hogy „hogy a férfiakon és nőkön kívül – abszurd módon – több más nem is létezne, valamint hogy a baloldali érzékenyítési kísérletek eredményeként gyerekeink már fiatal korban elveszítsék nemi identitásukat.” A nyilatkozat megfogalmazza a jelenleg zajló háborúk mihamarabbi lezárását is, és béketárgyalásokat sürget. Az aláíró felek szerint mindennek azt kell szolgálnia, hogy az Európai Unió „a lehető legtöbb polgár számára biztosítsa a békét, a szabadságot, a biztonságot és a jólétet.” (MTI) ", "site": "https://telex.hu/rovat/kulfold"}
{"title": "\n        Az amerikaiak szerint jól halad az izraeli-libanoni tűzszünet ügye, Bejrút viszont nem ilyen optimista\n       ", "body": "\nÖsszefoglalónk a közel-keleti eseményekről: Magas rangú amerikai tisztviselők Izraelben tárgyalásokat folytattak a libanoni Hezbollahhal való tűzszünet megkötéséről. Az amerikai külügyminiszter, Antony Blinken szerint a tárgyaló felek jól haladnak a megállapodás felé. ( Guardian ) Ezzel szemben Najib Mikati, Libanon ideiglenes miniszterelnöke viszont már nem olyan optimista a konfliktus gyors elrendezésével kapcsolatban, mint korábban. Szerinte az izraeli katonai beavatkozások állandó eszkalációja nem sok jóra enged következtetni. Benjámin Netanjahu pedig arról beszélt, hogy Izrael szabadsága fontosabb, mint a tűzszünet. ( Guardian ,  Haaretz ) Az izraeli hadsereg csütörtökön több evakuálási parancsot is kiadott Dél-Libanonra és egy ottani palesztin menekülttáborra is. A libanoni egészségügyi minisztérium szerint az elmúlt 24 órában 45 ember halt meg az északkeleti Bekaa-völgyben végrehajtott bombázásokban és a déli területeken folytatott gyalogsági harcokban. Az egyik Bekaa-faluban nyolc embert öltek meg ugyanabból a családból. Észak-Izraelben hét ember halt meg a Libanonból indított rakétatűzben, köztük négy thaiföldi mezőgazdasági munkás. ( Guardian ,  BBC ,  Times of Israel ) Az izraeli támadások naponta legalább egy gyermek halálát okozták Libanonban, és tíz másik megsebesült – közölte az ENSZ gyermekvédelmi szervezete, az Unicef. A libanoni egészségügyi minisztériumra hivatkozva az Unicef azt mondta, hogy 2023 októbere óta 166 gyermek halt meg, és legalább 1168-an megsebesültek. ( Guardian ) ", "site": "https://telex.hu/rovat/kulfold"}
{"title": "\n        Szijjártó Péter Belaruszban beszélt a hídépítésről meg a gazdasági semlegességről\n       ", "body": "\nA nemzetközi közösségnek a hidak felégetése helyett a hidak építésére kellene váltania, és vissza kellene térnie az eurázsiai együttműködéshez, amelyből minden fél sokat profitálhat – közölte Szijjártó Péter külgazdasági és külügyminiszter csütörtökön Belausz fővárosában, Minszkben, az Eurázsiai Biztonsági Konferencián. Szijjártó Péter itt megtiszteltetésnek nevezte, hogy a rendezvényen ismertetheti Magyarország álláspontját. „Ha nem vagy hajlandó száz százalékban a mainstreamhez igazodni, azonnal megbélyegeznek. Azonnal támadásnak vagy kitéve, azonnal megvádolnak. Ez világosan mutatja a politikai viták nagyon alacsony színvonalát manapság Európában” – fogalmazott Szijjártó, aki szerint a magyar kormány soha nem fog lemondani a szuverenitásáról. Szijjártó Péter arra figyelmeztetett, hogy ha nem következik be hamarosan alapvető változás a globális politikában, akkor a világ ismét blokkokra fog szakadni, de ezen változtatni kell. „Szorgalmazzuk, hogy a nemzetközi közösség együttesen váltson át a hídégetésről a hídépítésre” – jelentette ki a külügyminiszter, aki beszélt a gazdasági semlegességről is. „Mi, magyarok vagyunk az egyetlenek, akik nyíltan beszélünk az eurázsiai együttműködés szükségéről, viszont sokan vannak, akik hasonlóan gondolkodnak, csak nem elég bátrak ahhoz, hogy képviseljék az álláspontjukat” – magyarázta. „Hadd bátorítsam tehát nyugati barátainkat és szövetségeseinket, hogy legyenek bátrabbak, legyenek őszintébbek, legyenek hazafiasabbak, és álljanak ki a saját nemzeti érdekeik mellett. Vegyünk részt újra a nemzetközi politikai tárgyalásokon! Ne égessük tovább a hidakat! Kezdjünk el hidakat építeni, és térjünk vissza az eurázsiai együttműködés újjáépítéséhez!” Szijjártó Minszkben Szergej Lavrovval is találkozott, akivel áttekintették a kétoldalú kapcsolatok állását, különös tekintettel a nemrég megrendezett sikeres gazdasági vegyes bizottsági ülésre, ahol a felek megerősítették szándékukat az együttműködés további fejlesztésére a szankciók által nem érintett területeken. Beszéltek az energetikai együttműködésről is. Beszámolója szerint a kőolajszállítás terén is a Barátság vezeték lesz a jövőben is az első számú útvonal, az Adria vezetéken elvégzett tesztek ugyanis világossá tették azt, hogy kapacitásbeli hiányosságok állnak fenn, írja az MTI. ", "site": "https://telex.hu/rovat/kulfold"}
{"title": "\n        Párizs négy belvárosi kerületéből kitiltják az átmenő autóforgalmat\n       ", "body": "\nHétfőtől kitiltják Párizs belvárosából az áthaladó kocsiforgalmat, írja az MTI. A tiltás a személygépkocsikon kívül a teherautókra és a motorokra is vonatkozik. Az érintett négy központi kerületbe a jövőben csak a sürgősségi járművek, a buszok, a taxik, a mozgáskorlátozottak, valamint a négy kerületben lakó vagy ott dolgozó autósok és a célforgalmú járművek hajthatnak be, azaz azok, akiknek az indulási vagy érkezési helye a négy kerület egyikére esik. Az intézkedés Anne Hidalgo polgármester egyik legfontosabb kampányígérete volt. Az önkormányzat arra számít, hogy a főbb útvonalakon jelentősen. 30-15 százalékkal csökken majd a forgalom, egyúttal javulni fog a levegőminőség. A 2021-ben bejelentett intézkedést komoly viták övezték, a végső verzióból több városrész is kikerült. Egyelőre nem fogják büntetni azokat, akik megszegik a korlátozást. ", "site": "https://telex.hu/rovat/kulfold"}
{"title": "\n        Az újraszámlálás során eddig nem találtak nagy eltérést a grúz választások eredményében\n       ", "body": "\nA múlt hétvégi vitatott grúziai parlamenti választásokon leadott szavazatok részleges újraszámlálása megerősítette a kormánypárt győzelmét – közölte az ország választási bizottsága csütörtökön az AFP-vel. A szavazóhelyiségek közel 12 százalékának és a szavazólapok 14 százalékának újraszámlálása “nem eredményezett jelentős változásokat a korábban bejelentett hivatalos eredményekhez képest”, az újraszámlált szavazóhelyiségek 9 százalékában csak nagyon kis mértékben változott a végső eredmény. A Grúz Álom, az oroszbarát grúz kormánypárt  vasárnap nyerte meg a választást  a négy pártból álló EU-szimpatizáns ellenzék ellen. A választások tétje épp emiatt nem volt kicsi, a Kelet és a Nyugat között kellett döntenie a 3,6 milliós kaukázusi országnak. Az eredményt többek szerint  csalással értek el , Ursula von der Leyen szerint pedig  független vizsgálatra  van szükség. Orbán Viktor  azonban már a választás utáni nap Tbiliszibe utazott , hogy személyesen gratuláljon a grúz kormányfőnek, amit 13 uniós ország kormánya  közös nyilatkozatban kritizált , Tbilisziben pedig  ellentüntetők fogadták  a magyar miniszterelnököt. A lengyel külügyminiszter szerint Orbán  a Lenin-rendre hajt  a grúziai látogatásával, Ulf Kristersson svéd miniszterelnök pedig azt mondta, Orbán Oroszország érdekeit képviselhette Grúziában. Kristersson kijelentése után Szijjártó Péter külgazdasági és külügyminiszter  behívatta a svéd nagykövetet,  hogy mindezt személyesen is kikérje magának és a nagyköveten keresztül rendreutasítsa az ország vezetését. Szijjártó a szerdai kormányülés szünetében elmondta, szerinte Orbán Viktor miniszterelnöki látogatását „mindenfajta, valóságtól elrugaszkodott, sokszor nevetséges, máskor pedig szánalmas kritikákkal illették”. A külügyminiszter hozzátette, az utóbbi napok során „kibújt a szög a zsákból, a brüsszeliek és az európai liberálisok nem bírják feldolgozni” a georgiai választási eredményét. Kedden Tbilisziben  azt is mondta , Georgia nem akart második Ukrajna lenni, a nép erről világos döntést hozott a választáson, még ha ez nagyon fáj is Brüsszelben\". ", "site": "https://telex.hu/rovat/kulfold"}
{"title": "\n        Brutális képek mutatják a spanyolországi árvíz pusztítását\n       ", "body": "\nHarminc éve nem volt olyan súlyos árvíz a spanyolországi Valencia régióban, mint az elmúlt két napban. A becsléseket messze meghaladó mennyiségű eső esett, ami villámárvizeket eredményezett, és kaotikus helyzetet hozott az ország délkeleti részén fekvő, több mint ötmillió lakosú tartományban. A hirtelen özönvíz országszerte  legalább 158 ember életét követelte , majdnem minden halott Valencia tartományi lakos volt. Arról is rengeteg kép készült, ahogy több város utcáin egymás hegyén-hátán feküdtek az autók is. A helyiek közül többen azt állítják, hogy teljesen felkészületlenül érte őket az ár, mivel a figyelmeztetéseket csak akkor adták ki, amikor egyes településeken már zúgott a víz. A régió kormánya nemcsak emiatt kényszerül magyarázkodni, hanem azért is, mert épp tavaly oszlatták fel a hasonló katasztrófák megelőzéséért felelős hatóságot. A szakemberek ráadásul úgy vélik, hogy az ehhez hasonló időjárási jelenségek megsokasodhatnak a klímaváltozás miatt. Mintha nem is eső esett volna, hanem átszakadt volna a gát Kedden a spanyol meteorológiai szolgálat nagy mennyiségű esőre figyelmeztetett, viszont arra, hogy ez ennyi lesz, a jelek szerint senki sem számított. Az előzetes becslések  arról szóltak , hogy 12 óra alatt 200 milliméter eső eshet, ez azonban rövid idő alatt több városban is megdőlt. Murcia és Málaga környékén egyes területeken „csak” 100 milliméter hullott, de már ezekben a tartományokban is áradások voltak, mivel négyszer annyi eső érkezett, mint az októberre  jellemző .         Helyiek sétálnak a vasúti sínekre felhalmozódott törmelék és szemét mellett az árvizek után a kelet-spanyolországi Valenciától délre fekvő Sedaviban – Fotó: Jose Jordan / AFP Valencia régiójában viszont egyes területeken nyolc óra alatt annyi eső esett, mint amennyi egy év alatt szokott. Chiva városából  491 milliméter esőt jelentettek , ami sokszorosa a korábban jósolt mennyiségnek. Ráadásul ennek nagy része, 160 milliméter,  egyetlen óra leforgása alatt  hullott le. Már kedd este 6 óra körül folyókká változtak a település utcái, autókat, utcai lámpákat és padokat sodort a víz. A jelentős csapadékmennyiség az egész tartományban káoszt hozott. „Gyakorlatilag az összes főutat lezárták, és a mellékutakat is” –  mondta  Pilar Bernabe, a régió egyik képviselője. A vasúti közlekedést szüneteltették. Sok járatot töröltek kedd este, így közel 1500 ember rekedt egyik napról a másikra a valenciai repülőtéren. Több Budapestre tartó utas is  a valenciai reptéren ragadt , noha a csomagjaikat már felvitték a gépre.         Valencia De La Torre negyedében egymásra halmozta a sorban álló kocsikat az árvíz – Fotó: Manaure Quintero / AFP Több híd is ledőlt, a víz autókat sodort az utakon, több száz sofőr ragadt az autópályákon. Egy valenciai nő  azt mesélte  az El Paísnak, hogy amikor az autópályán rekedt sofőrök szembesültek vele, hogy özönvíz önti el az utat, élőláncot alkotva menekültek fel az egyik magasabbik részre. „Hála istennek, senki sem csúszott meg, mert ha valaki elesett volna, az áramlat magával rántotta volna” –  mondta  a 45 éves Patricia Rodríguez. A közösségi médiában közzétett videók egy részében emberek kapaszkodnak fákba, hogy ne sodorja el őket a víz. A rádió- és tévéállomások állítólag több száz segélyhívást kaptak az elárasztott területeken rekedt emberektől, és azoktól, akik szeretteiket keresték. Több mint  ezer katonát vezényeltek ki , hogy segítsenek a mentőakcióban. A tartományi kormányt vezető Carlos Mazón  arról beszélt , hogy bizonyos területek teljesen elérhetetlenné váltak. Kasztília-La Mancha regionális vezetője, Emiliano García-Page is  arról beszélt , hogy hiába hívták síró emberek a segélyhívót, egyszerűen nem tudtak hozzájuk férni a mentőcsapatok. „Nem olyan volt, mintha csak esett volna, hanem olyan, mintha átszakadt volna egy gát” – mondta az állapotokról. Sok a halott és az eltűnt, nem optimisták a hatóságok Csütörtök reggelre már 158 halálos áldozatról írt a spanyol és a nemzetközi sajtó, de még mindig sokakat eltűntként tartanak számon. A legsúlyosabb veszteségeket Valencia tartomány szenvedte el, ahol legalább 155 halottról számoltak be. A régió székhelyén, Valencia városában az egyik bíróság épületét ideiglenes halottasházzá nyilvánították. Két ember Kasztília-La Manchában, Valenciától nyugatra  vesztette életét , egy idős brit férfi pedig Málagában halt meg kihűlés következtében.         Lakosok takarítják a sárral és törmelékkel borított utcát Paiporta városában, ahol legkevesebb 40 ember életét vesztette az áradásokban – Fotó: David Ramos / Getty Images Legalább 40 ember halt meg a 25 ezer fős Paiporta városában – írta a  CNN . A polgármester szerint a falut tíz percen belül lepte el a víz. A halálos áldozatok közül hatan egy idősotthon lakói voltak, akikről a médiában  megjelentek felvételek is . A videókon az látszott, hogy a kerekesszékben ülő idősek rémülten kiabálnak, miközben már a térdükig ér a víz. 1200 emberről  feltételezik , hogy a valenciai autópálya elöntött részein eshetett csapdába, ahol nagyjából 5000 autó ragadhatott le. Petruta Sandu, egy helybéli utoljára kedden késő este beszélt szüleivel. A pár akkor már az autójuk tetejére mászott fel, miközben emelkedett körülöttük a víz. Azt mondta, hogy a sógora majdnem 7 km-t gyalogolt térdig érő vízben egy helikopterig, de nem sikerült megtalálniuk a járművet. „Nem tudjuk, hol vannak a szüleink” –  mondta .          A mentőszolgálat munkatársai egy sérültet szállítanak a keddi árvíz után – Fotó: Mateo Villalba Sanchez / Getty Images Margarita Robles spanyol védelmi miniszter  azt mondta , hogy a mentési műveletekre szakosodott katonai egység csütörtökön elkezdi kutyákkal átfésülni a sarat és a törmeléket. Arra a kérdésre, hogy várhatóan növekedni fog-e az áldozatok száma, azt mondta, hogy nem túl optimisták. A csapatok 50 mobil halottasházat hoztak magukkal – írta a  Guardian . VI. Fülöp spanyol király  azt mondta , hogy lesújtotta az árvíz pusztítása, és részvétét fejezte ki az áldozatok családjainak X-en közzétett bejegyzésében. Ángel Víctor Torres területfejlesztésért felelős miniszter  bejelentette , hogy Spanyolországban csütörtöktől szombatig háromnapos gyászt tartanak.         Az árvizek kárt okoztak a vasúti pályákban és a vezetékekben, így a tartományban egy időre leállt a vonatközlekedés – Fotó: David Ramos / Getty Images Akkor figyelmeztettek, amikor már itt volt az árvíz Bár Chiva városában már este hatkor kiáradt a víz az utcákra, a polgári védelem szerintük csak több mint két órával később figyelmeztette a valenciai régió lakosait. Sokan  úgy vélik , hogy megkésve figyelmeztették a lakosságot arról, hogy térjenek le az utakról, és keressenek menedéket a házak felső szintjein. Horno de Alcedo település polgármestere, Consuelo Tarazon is arról számolt be, hogy az első riasztást alig fél órával az árvíz érkezése előtt kapták. Ángel Victor Torres miniszter  nem volt hajlandó  válaszolni az ezzel kapcsolatos kérdésekre. „Akkor fújtak riadót, amikor már itt volt a víz” –  mondta  Julian Ormeno, egy 66 éves nyugdíjas Valencia városából. Szerinte a helyzetért senki nem vállalja a felelősséget.         Törmeléket takarítanak a heves esőzések és villámárvizek után az Albacete tartománybeli Leturban. A heves esőzések földcsuszamlásokat okoztak a régóta aszályos területeken – Fotó: Mateo Villalba Sanchez / Getty Images „Az első riasztás körülbelül fél órával az árvíz kezdete előtt jött, a második riasztás akkor, amikor félelmünkben már felmentünk a felső emeletekre, mert a víz már elérte a másfél métert, a harmadik pedig ma reggel érkezett” – mondta Tarazon szerdán. Az egész Dante Isteni színjátékában a „Pokol” című részre emlékeztette. „58 évem alatt soha életemben nem láttam ehhez foghatót.” „Az áramlatok olyan gyorsak voltak, mi meg felhívtuk a mentőket, akik elkezdték kimenteni azt a néhány embert, akiknek nyakukig ért a víz” –  mondta  a polgármester. Valencia regionális kormányát nemcsak a későn kiadott figyelmeztetés, hanem egy másik intézkedés miatt is elővették: a tartomány vezetése alig egy éve  megszüntette  a Valenciai Sürgősségi Egységet (UVE). Az indoklás szerint a hivatal nem végezte hatékonyan a munkáját. Úgy tűnik, hogy a mostani szervezés sem volt zökkenőmentes: az AEMET nemzeti meteorológiai ügynökség kedd reggel ugyan kiadta a vörös riasztást Valencia régióban, de  csak kora este alakult meg  a segélyszolgálatok koordinációjával megbízott regionális szerv. Addigra már több városban veszélyesen magasan volt a víz.         A vízbe süllyedt kocsik állnak Riba-roja de Túria egyik ipari parkjánál – Fotó: By Jorge Gil / Europa Press / Getty Images A  Guardiannek  nyilatkozó szakértő szerint azonban nem követelt volna ennyi áldozatot az árvíz, ha időben jelez a rendszer. A lakosság egyáltalán nem tudja, hogy mit kell tenni egy közelgő árvíz esetén, tekintve, hogy több mint harminc éve nem volt hasonlóval dolguk. A mostani volt a legsúlyosabb árvízi katasztrófa Spanyolországban 1996 óta, akkor a Pireneusokban az árvíz elsodort egy kempinget, több mint 80 ember halálát okozva. Ha viszont időben útmutatást kaptak volna az emberek, akkor megelőzhető lett volna a tragédia –  mondta  Hannah Cloke, a Readingi Egyetem hidrológiai professzora. Szerinte a pusztítás mértéke arra utal, hogy Valencia figyelmeztető rendszere nem működött megfelelően.         Az árvíz sújtotta területeken az épületek földszintjét ellepte a víz. Sokan a felsőbb szinteken húzták meg magukat az áradás idejére – Fotó: Jose Jordan / AFP or licensors Van, ahol még mindig esik, közben tart a károk felmérése A mostani pusztító özönvíz az úgynevezett Dana- vagy gota fría jelenség (hidegcsepp) következtében jött létre. Ilyenkor az atmoszféra magasabb részein hűvös légtakaró terjed szét, ami aztán az alacsony légnyomás miatt sok meleg csapadékot szív fel a Földközi-térségből. Mindez instabil viszonyokat eredményez, és hozzájárul a viharfelhő-képződéshez. Minél magasabban képződnek ezek a viharfelhők, annál több párát tartalmazhatnak, amelyek aztán ilyen eseményekhez vezethetnek – magyarázta a  BBC  meteorológusa. A jelenség  leggyakrabban ősszel jelentkezik , de ahogy a klímaváltozással melegszik a légkör, annál gyakoribbak lehetnek az ilyen és ehhez hasonló extrém időjárási jelenségek.         Kupacba hordta a kocsikat az árvíz a valenciai Torrénál – Fotó: Rober Solsona / Europa Press / Getty Images Miután a várakozások szerint Sevilla és Barcelona környékén is  akár 100 mm  csapadékra lehetett számítani csütörtökön, a katalán meteorológiai szolgálat a  legsúlyosabb időjárási figyelmeztetést  adta ki. Két centimétert meghaladó átmérőjű jégesőre, erős széllökésekre és tornádókra, valamint tengeri víztölcsérekre figyelmeztettek a spanyol tartományban. Valencia város vezetése szerdán  bejelentette , hogy minden iskolát bezárnak és a sporteseményeket is felfüggesztették. A  Reuters  szerint az áradások miatt a spanyol labdarúgó-szövetség (RFEF) elhalasztotta a Levante és a Valencia szerdai mérkőzéseit. A spanyol bajnokságban sereghajtó Valencia szombaton játszott volna a Real Madriddal, de ezt a mérkőzést is elhalasztották.         Egy elárasztott nyomornegyed a kelet-spanyolországi Valencia melletti Picanyában – Fotó: Jose Jordan / AFP Azokon a területeken, ahonnan elvonult az árvíz, most is posztapokaliptikus látvány tárul a helyiek szeme elé. Az utcák egy része el van torlaszolva autókkal, illetve uszadékfákkal, törmelékekkel. Emellett a régió mezőgazdasága is  komoly károkat szenvedhetett . „A környék elpusztult, az összes autó egymás hegyén-hátán van, szó szerint össze van törve. Minden totális roncs, mindent dobhatunk ki. A sár majdnem 30 centiméter mély” –  mondta  Christian Viena, a valenciai Barrio de la Torre falu bártulajdonosa az AP-nek.         A polgári védelem egyik tagja egy gyermeket visz a sárral borított utcán egy elárasztott területen Picanyában, a kelet-spanyolországi Valencia közelében – Fotó: Jose Jordan / AFP A földcsuszamlások és az erős szél is hozzájárult ahhoz, hogy az Iberdrola, a valenciai energiaszolgáltató szerint 155 ezer fogyasztó maradt áram nélkül. A szolgáltatást még mindig nem sikerült maradéktalanul helyreállítani – írta a  New York Times . Valencia a világ egyik legnagyobb citrus- és gyümölcsexportőre, és a becslések szerint több ezer hektárnyi termés semmisülhetett meg. Pedro Sánchez spanyol miniszterelnök szerdán kijelentette, hogy kormánya minden szükséges eszközt megad az árvizek áldozatainak megsegítéséhez, és arra kérte az embereket, hogy maradjanak éberek. A miniszterelnök csütörtökön Valenciába látogatott.         Férfi jár-kel a kidobott bútorok hegyén Valencia tartományban – Fotó: David Ramos / Getty Images ", "site": "https://telex.hu/rovat/kulfold"}
{"title": "\n        BBC: Az orosz drónok ukrán civilekre vadásznak\n       ", "body": "\nA  BBC  szerint az ukrajnai Herszonban július óta legalább 30 civil halt meg orosz dróntámadásokban, több mint négyszáz ember megsebesülhetett. A drónok megváltoztatták a hadviselést az ukrajnai háborúban: mind az orosz, mind az ukrán erők használnak ilyen eszközöket katonai célpontok ellen. A BBC-nek viszont bizonyítékai vannak arra, hogy Oroszország civilek ellen is bevet drónokat Herszonban. Egyik nap Szerhij Dobrovolszkij visszatért herszoni otthonába. Az udvarban rágyújtott egy cigarettára, és elbeszélgetett a szomszédjával, majd meghallott egy drónt. Angela, Szerhij 32 éves felesége látta, hogy férje megpróbált fedezékbe vonulni. „Azelőtt meghalt, hogy a mentő megérkezett. Azt mondták nekem, hogy nagyon peches volt, mert egy repeszdarab átlyukasztotta a szívét” – mondta Angela a BBC-nek. Szerhij egyike azoknak, akik orosz dróntámadásban haltak meg Herszonban. Ha bebizonyosodna, hogy Oroszország szándékosan bombáz civileket, az háborús bűncselekménynek minősülne. Az orosz hadsereg nem válaszolt a BBC dróntámadásokról szóló kérdéseire. A Kreml az Ukrajna elleni háború megindítása óta tagadja, hogy szándékosan támadna civileket. „Úgy érzed, mintha folyamatosan üldöznének, mintha valaki mindig figyelne téged, és bármelyik pillanatban robbanóanyagot dobhatna le rád” – mondta Kristina Synia, aki egy Herszon közeli segélyközpontban dolgozik. A BBC megvizsgált hat, az orosz és az ukrán közösségi médián megosztott videót. A felvételek a lap szerint bizonyíthatják a civilek elleni szándékos dróntámadásokat. Mindegyik videón a drón távirányító kameráján keresztül követték a civilnek tűnő gyalogosok és autósok mozgását. A drónokról gránátokat dobtak le, amelyek a felvételek alapján súlyosan megsebesítették vagy megölték a célpontjukat. A BBC a vizsgált videók közül ötnek megtalálta a másolatát egy Telegram-csatornán. A videókat ukrán lakosságot gyalázó megjegyzésekkel osztották meg. Az egyik felvételt például azzal a felütéssel tették közzé, hogy a drónok által bemért civilek jogos célpontok. Volt olyan Telegram-felhasználó, aki becsomagolt drónokról készült képeket is megosztott. Olekszandr Prokudin, a dél-ukrajnai megye katonai közigazgatásának szóvivője a BBC-nek elmondta, hogy az oroszok más típusú drónokat alkalmaznak, amelyeket a város elektronikus rendszerei már nem tudnak elfogni. Prokudin szerint az oroszok a drónokat aknák elhelyezésére is használják, ezeket gyalogos-, busz- és autóútvonalak mentén dobják le. A BBC azt nem tudta leellenőrizni, hogy valóban aknákat szórnak le az orosz drónok Herszon környékén. Így ellenőrizte a BBC a drónvideók hitelességét A BBC által vizsgált hat videó Herszon keleti részén készült, mindegyik felvételt a város utcáinak jellegzetességei alapján azonosította be a lap. Az egyik videóban a drón robbanóanyagot dobott két gyalogosra, egyikük olyan súlyosan megsérült, hogy nem tudott járni. Az eset egy T alakú kereszteződésnél történt, ami inkább Herszon külvárosára utalt, mint a városközpontra. Miután a lap munkatársai beazonosították a lehetséges helyszínt és a videón látható épületeket, műholdfelvételek segítségével ellenőrizték, hogy a város melyik részén történt a támadás. A videókat ezután betették egy keresőmotorba, hogy megnézzék, hol bukkantak fel először a közösségi médiában. Egy adott Telegram-csatornán találták meg a legkorábbi egyezéseket. A felvételeket csak órákkal később osztották meg újra az X-en és a Redditen. Az egyes támadások helyszínének ismeretében a BBC munkatársai meg tudták állapítani a felvételek készítésének időpontját. Az árnyékok és az időjárási adatok összevetésével be tudták lőni a legvalószínűbb dátumot. A vizsgált videók közül négyet a leforgatásuk után egy nappal tehettek közzé a Telegramon. De az egyiket még aznap megosztották. ", "site": "https://telex.hu/rovat/kulfold"}
{"title": "\n        Elfogták a tolvajt, aki 22 tonna különleges cheddar sajtot lopott el Londonban\n       ", "body": "\nKézre kerítettek a nyomozók egy 63 éves férfit, aki a gyanú szerint  ellopott több mint 22 tonnányi cheddar sajtot  Londonban. A Neal's Yard Dairy sajtüzletből ellopott sajtok értéke meghaladja a 300 ezer angol fontot (145,5 millió forint). A  Guardian  értesülései szerint a sajtot Oroszországba vagy a Közel-Keletre csempészhették, és egy ottani átverésen érték tetten a gyanúsítottakat október 21-én. A gyanúsítottat egy dél-londoni rendőrőrsre vitték, és kihallgatták. A rendőrség szóvivője azt mondta, amíg a nyomozás zajlik, óvadék ellenében a férfi szabadlábon lehet. Jamie Oliver sztárszakács is megszólalt a lopás után, azt tanácsolta, hogy legyenek résen, mert egy teherautónyi minőségi sajt került a feketepiacra. „Nagy sajtrablás történt. A világ legjobb cheddar sajtjainak egy részét ellopták” –  írta az Instagramon . A Neal's Yard Dairy hangsúlyozta, hogy a jelentős pénzügyi csapás ellenére is kifizették a termelőket, így őket nem érte kár. ", "site": "https://telex.hu/rovat/kulfold"}
{"title": "\n        Az egyik leggazdagabb erdélyi magyar milliárdos cége mellett a Vodafone is beszáll a Telekom Romániába\n       ", "body": "\nA romániai Vodafone és a Digi vásárolja fel a Telekom Romániát – írja az MTI  a helyi hírek alapján . A Vodafone és a Digi is memorandumot írt alá a tranzakcióról. A Telekom Romania Mobile Communications tulajdonosa a görög Hellenic Telecommunications Organization. A Telekom eszközeinek nagyobbik része a Vodafone tulajdonába kerül, de hogy pontosan mennyi, azt nem közölték a felek. Májusban a Digi még azt közölte a Bukaresti Értéktőzsdén közzétett közleményében, hogy elvi megegyezés született arról, hogy a West Network Invest SRL befektetési cég veszi meg a Telekom Romania részvényeinek 99,9 százalékát. A West Network Invest többségi tulajdonosa a Digi. A Telekom Romania Mobile Communications 1,298 milliárd lejes (106,046 milliárd forintos) árbevétel mellett 79 millió lej (6,454 milliárd forint) veszteséggel zárta a 2023-as évet. A Vodafone a harmadik legnagyobb cég a romániai telekommunikációs piacon, tavalyi árbevétele 5,337 milliárd lej (436,032 milliárd forint) volt. Az ügyfelek száma alapján a  Digi  a piacvezető telekommunikációs szolgáltató Romániában. A cég többségi tulajdonosa és alapítója a leggazdagabb romániai magyar, a nagyváradi Teszári Zoltán, a vállalat pedig 2022-ig a magyar DIGI Kft. anyavállalata volt – az eladással  ebben a cikkben foglalkozott a Direkt36 . 2023-ban a Digi Romania SA 5,129 milliárd lej (419,039 milliárd forint) árbevétel mellett 609 millió lej (49,755 milliárd forint) nyereséget ért el. ", "site": "https://telex.hu/rovat/kulfold"}
{"title": "\n        Megvan, ki kapja meg Dömötör Csaba parlamenti mandátumát\n       ", "body": "\nHegedűs Barbara Szilvia kapta meg Dömötör Csaba országgyűlési képviselői mandátumát, jelentette be Nemzeti Választási Bizottság (NVB) csütörtökön. A 2022-es parlamenti választáson a Fidesz és a KDNP közös listájának 43. helyén mandátumot szerző Dömötör Csaba szeptember 30-án mondott le, mert  EP-képviselő lett . Az elmúlt kilenc évben Dömötör a Miniszterelnöki Kabinetiroda parlamenti államtitkáraként dolgozott, illetve 2018 óta országgyűlési képviselő is volt. Dömötör Győrffy Balázs mandátumát kapta meg, aki azért mondott le, mert  bántalmazott egy nőt . A jogszabályok szerint a jelölőszervezet, ez esetben a Fidesz–KDNP nevezheti meg, hogy ki kapja meg a megüresedett mandátumot. A választás Hegedűs Barbara Szilviára esett, aki a Fidesz–KDNP közös listáján a 177. helyen szerepelt, így 2022-ben nem jutott be a parlamentbe. A június 9-i választáson viszont egyéni önkormányzati képviselőnek választották meg Veszprémben. Az NVB határozata nem jogerős, ellene három napon belül lehet jogorvoslatot kérni a Kúriától. ", "site": "https://telex.hu/rovat/belfold"}
{"title": "\n        Semjén Zsolt: Mi közöm van nekem, illetve a Magyar Államnak egy kántor panaszához?\n       ", "body": "\n„Mi közöm van nekem, illetve a Magyar Államnak egy kántor panaszához a református zsinat bíróságán?” –  fakadt ki  Semjén Zsolt egyházpolitikáért is felelős miniszterelnök-helyettes, miután  Vadai Ágnes, a DK képviselője arról kérdezte  őt, barátként és egykori minisztertársként volt-e tudomása róla, hogy Balog Zoltán ügyében  felmerült az okirat-hamisítás vádja . „Nem volt.” – válaszolta a miniszterelnök-helyettes a DK-s képviselő kérdésére, ezután következett a fenti felháborodása. Még október közepén  derült ki , hogy Vargha Anikó egykori tököli kántor okirat-hamisítás miatt, ismeretlen tettes ellen feljelentést tett. Vargha Kónya Leventével, egy másik egyháztaggal közösen korábban a zsinati bírósághoz fordult, hogy Balog Zoltán elbocsátását kérvényezze a kegyelmi ügy után. Varghát egyébként elbocsátották, miután kritikával illette Balog Zoltánt. Áprilisban a református egyház tíz tagja feljelentette Balogot a zsinati bíróságon a zsinati törvények megszegése miatt. Az egyház Zsinati Bíróságának Elnöksége erre válaszul  intésben részesítette  Balog Zoltán püspököt, és határozatában felhívja, hogy szolgálati viszonya alatt nagyobb körültekintéssel járjon el olyan ügyekben, amelyek társadalmi megítélése kényes. Mint kiderült, az elmarasztaló döntésre egy olyan ember aláírása is odakerült, aki valójában nem is látta a papírt, ezért tette a feljelentést az egykori kántor. ", "site": "https://telex.hu/rovat/belfold"}
{"title": "\n        Csárdi Antal sem megerősíteni, sem cáfolni nem akarta, hogy Rogán és Ungár üzenetváltásáról készült fotó volt nála\n       ", "body": "\nA  Magyar Narancs  és a  444  is szerzett értesüléseket LMP-hez közeli forrásokból, amelyek szerint Csárdi Antal, az LMP-ből nemrég  távozott  országgyűlési képviselő egy üzenetváltásról készült képernyőkép birtokában lehet. Az értesülések alapján ez lehet a bizonyíték, amelyre Csárdi a pártból való távozása után hivatkozott, és amely szerinte minden kétséget kizáróan bizonyítja: Ungár Péter, az LMP elnöke és Rogán Antal egyeztettek Vitézy Dávid főpolgármester-jelölti kampányának stratégiájáról. A képviselő erre azt válaszolta, hogy az értesülést sem megerősíteni, sem cáfolni nem kívánja. Csárdi Antal eddig nem mondott sok konkrétumot az általa belengetett bizonyítékról, a 444 és a Magyar Narancs szerint viszont egy képernyőfotóról lehet szó. Ezen állítólag egy üzenetküldő alkalmazás felülete látható, azonban a 444-nek nyilatkozó forrás sem látta, viszont szerinte Csárdi nagyon feldúlt lett a kép láttán. A névtelenséget kérő források igazat adnak Csárdinak, szerintük hitelesek a képviselő szavai, és szerintük fény derülne a kép készítőjére is, amennyiben a képet nyilvánosságra hoznák. Csárdi forrásvédelemre hivatkozott, és eddig még nem osztotta meg a bizonyítékot. A  Telexnek adott interjújában  arról is beszélt, hogy azóta már nincs nála a bizonyíték. A kép vagy más jellegű bizonyíték nyilvánosságra hozatala még korábbi párttársa,  Keresztes László Lóránt szerint  is jó ötlet lenne, szerinte viszont ennek hiányában Csárdi kijelentései inkább tűnnek politikai haszonszerzésnek. ", "site": "https://telex.hu/rovat/belfold"}
{"title": "\n        Elküldenek 120 embert a Magyar Telekomtól\n       ", "body": "\n2025-ben nagyságrendileg 120 pozíciót szüntet meg a Magyar Telekom, „a munkaerőpiacon zajló változásokra reagálva és a folyamatos hatékonyságjavítás részeként” – jelentette a be a vállalat csütörtökön. Az érintett munkavállalók a Kollektív Szerződésben foglaltakon túl plusz egyhavi végkielégítésben részesülnek – írták. Emellett a cég és a vállalatnál működő érdekképviseletek megállapodtak egy átlagosan 6 százalékos, differenciált bérfejlesztésről is 2025-re, emellett a cég bruttó 745 000 Ft egyszeri jutalmat fizet minden munkavállalójának és 2025-ben kétszeresére növeli a kollégák számára elérhető egészségügyi szolgáltatásokkal kapcsolatos éves juttatások keretét. ", "site": "https://telex.hu/rovat/belfold"}
{"title": "\n        Hivatalos a fideszes Potápi Árpád halála miatt kiírt dombóvári időközi időpontja\n       ", "body": "\nA Nemzeti Választási Bizottság (NVB) csütörtökön kihirdette az időközi választás hivatalos időpontját Tolna vármegye 02. számú országgyűlési egyéni választókerületében, ahová Dombóvár, Bonyhád és 56 kisebb település tartozik. A 2025. január 12-ei dátumot a helyi választási bizottság  javasolta  az NVB-nek hétfőn, a dátum ezzel a bejelentéssel vált biztossá.  Tolna vármegye 2. választókerületében  a fideszes  Potápi Árpád János halála  után időközi választást kell tartani, huszonhat év után új országgyűlési képviselője lesz a választókerületnek. A kampányidőszak a szavazás napja előtt 50 nappal, tehát 2024. november 23-án kezdődik és a szavazás befejezéséig tart. Legkorábban aznap tudják felvenni az ajánlóíveket a jelöltek, akiknek 500 érvényes aláírást kell összegyűjteniük a választókerületben. Az ajánlásokat legkésőbb a szavazást megelőző 37. napon, december 6-án kell leadni a helyi választási bizottságnak. A dombóvári választókerület nem könnyű terep az ellenzéknek. A 2022-es választáson Potápi Árpád a szavazatok  62,44 százalékával  nyert zsinórban hetedik alkalommal egyéni mandátumot. A Fidesz kétharmados többsége nincs veszélyben a parlamentben. Az ugyanakkor egy izgalmas kérdés lehet, hogy elindul-e az időközi választáson a Fidesz egyik erős vidéki bástyájában a Tisza Párt. Magyar Péterék még nem döntöttek az indulásról. Arról  itt írtunk korábban  részletesebben, hogy Magyar Péternek milyen szempontokat kell mérlegeniük. ", "site": "https://telex.hu/rovat/belfold"}
{"title": "\n        A Médiatanács szerint nem volt gyűlöletkeltő a Donáth Anna abortálásáról szóló Demokrata-publicisztika\n       ", "body": "\n„Nem azonosítható olyan társadalmi csoport vagy közösség, amellyel kapcsolatban felmerülhet a gyűlöletkeltés és a kirekesztés tilalmára vonatkozó törvényi rendelkezés megsértése” – közölte a Médiatanács keddi döntését a Nemzeti Média- és Hírközlési Hatóság (NMHH) az augusztus végén, a  Demokratában megjelent Ungváry Zsolt-publicisztikával  kapcsolatban. A Momentum a döntésre azt reagálta: „Üzenjük a Fidesz zsebében lévő Médiatanácsnak, hogy de, az! És gyomorforgató és megengedhetetlen is.” Ahogy korábban megírtuk, a szerző ebben egy olyan alternatív univerzumról fantáziált, ahol Donáth Anna meg sem született volna, mivel 1986-ban ő maga kérte volna meg Donáth anyjának nőgyógyászát, hogy az abortuszt végezzen el rajta. Ennek pedig az egyenes következménye az lett volna, hogy idén Budapest rendezi az olimpiát. Az NMHH tájékoztatása szerint a cikkel kapcsolatban gyűlöletkeltés és kirekesztés miatt állampolgári bejelentés érkezett hozzájuk, a Médiatanács azonban nem vélt ilyesmit felfedezni Ungváry véleménycikkében. Közleményükben hozzátették, az érintettek egyéni polgári és büntetőjogi úton tudnak jogorvoslatot szerezni. A cikk miatt egyébként a Demokrata utólag közleményében  bocsánatot kért  és el is távolították oldalukról. Ungváry  ezt nem tette meg : szerinte „sajnos Magyarországon sokan nem képesek megérteni az iróniát”, pedig valójában ő csak túljárt mindenki eszén ezzel az írással, hiszen cikke miatt „a legvadabb feministák, a legliberálisabb politikusok sorra ismerik el, hogy az abortusz gyilkosság”. Szintén állampolgári bejelentés után vizsgálták a Hír TV-n július 28-án sugárzott Sajtóklub-adást, mivel az a bejelentő szerint méltóságsértő és gyűlöletkeltő a fogyatékkal élők és a transzneműek vonatkozásában. Az adásban Bencsik András, a Demokrata főszerkesztője ugyanis a következőképpen  fogalmazott  a párizsi olimpia megnyitójával kapcsolatban: „Nyomorékok, transzvesztiták, pedofilok és minden, ami szörnyűség, az így együtt, mert nekik ez így szép, hogy minden ki van forgatva és minden hazugság (...) megmutatta a Nyugat magát, és mi pontosan értjük Orbán Viktor szavait, hogy na ez az az út, amin mi nem akarunk.” A hatóság ellenőrzése alapján azonban „nem merült fel az emberi méltósághoz való jog, a gyűlöletkeltést, illetve a kirekesztést tiltó törvényi rendelkezések és egyéb médiaigazgatási szabály megsértése sem”, ezért nem indított eljárást csatornával szemben. ", "site": "https://telex.hu/rovat/belfold"}
{"title": "\n        Meghalt Hadas Kriszta televíziós riporter és szerkesztő\n       ", "body": "\n53 éves korában meghalt Hadas Kriszta újságíró, televíziós riporter és szerkesztő, írja a  Blikk . A lap információi szerint a tévés vásárlás közben lett rosszul, de a kiérkező mentősök nem tudták újraéleszteni. Hadas Kriszta halálhírét a lánya is megerősítette Facebook-oldalán. Hadas Kriszta közel harminc évig dolgozott televíziósként. 1971. március 26-án született Budapesten. 1996 és 1999 között a Színház- és Filmművészeti Főiskola tévé- és dokumentumfilm-rendező szakára járt. 1992-ben a Magyar Rádió Krónika című műsorában kezdte újságírói pályafutását. 1994-ben átment a Magyar Televízióhoz, itt az Objektív és a Zóna című műsorok szerkesztő-riportere volt, később pedig a Lázmérő felelős szerkesztője lett. 1997-ben átigazolt az RTL Klubhoz, ahol a Frei Dosszié, az Akták és a Híradó című műsorok szerkesztő-riportere lett. 2000-ben került a TV2-höz, ahol két dokumentumfilm-sorozatot is készített. Munkájáért megkapta a Magyar Orvosi Kamara médiadíját, kétszer pedig megválasztották az év szerkesztő-riporterének. 2001 és 2012 között a Napló című heti riportmagazin szerkesztő-riportere volt. Ezután két évig az RTL II Forró nyomon című műsorának főszerkesztője volt, majd pedig 2016-ig a Keresem a családom című műsoron dolgozott. 2018-ban a Volt egyszer egy vadkelet című négyrészes dokumentumsorozatot szerkesztette a Spektrumon. 2019-ben a TV2 Újratervezés című műsorának volt a főszerkesztője. 2020-tól az immár Heti Napló Sváby Andrással néven futó műsoron kezdett el dolgozni az ATV-nél. 2022-ben mutatták be a Menekülők – Hosszú út a túlélésért című dokumentumfilmjét, ami háború elől menekülő ukrán családokat követett nyomon. Ugyanebben az évben megkapta a Prima Primissima díjat ismeretterjesztés és média kategóriában. Nemrég szerepelt az RTL Árulók című műsorának 2. évadában is. A csatorna ezekkel a szavakkal búcsúzott tőle: „Megkérdőjelezhetetlen szakmaisága, derűs személyisége mindannyiunknak hiányozni fog. Együtt érzünk családjával, szeretteivel.” ", "site": "https://telex.hu/rovat/belfold"}
{"title": "\n        Teljesen megszüntetné a kormány a különleges gazdasági övezeteket, amelyekkel korábban Göd és Paks adóbevételét is elvette\n       ", "body": "\nEgy sor, a különleges gazdasági övezetek megszűnésére vonatkozó részt tartalmaz a jövő évi adócsomag  Parlament honlapjára felkerült verziója . Ezekben pontosan szabályozná a kormány, mi történik, ha idén év végéig megszűnnek ezek az övezetek, és az adótörvény ma érvényes részeiben is hatályát vesztik a különleges övezetekre vonatkozó részek. A változásra az Andersen adótanácsadó szakértői hívták fel a Telex figyelmét, utalva arra, hogy a gödi különleges gazdasági övezet megszüntetéséről szóló politikai döntés már korábban megszülethetett. Az adótörvényből úgy tűnik, hogy ez nemcsak a gödi, de az összes többi különleges gazdasági övezetre is vonatkozik, a korábbi adószabályokat ugyanis több ponton is úgy módosítanák, hogy azokból eltűnjön minden, a különleges gazdasági övezetekre vonatkozó rész. Az adószabály kiköti, hogy ha a vármegyei önkormányzat az övezetre határozott időre szóló adómértéket alkot meg, akkor az később a települési önkormányzatot is köti. Ugyanígy, ha az övezetben működő cégeknek adómentességet vagy adókedvezményt adtak, akkor az is köti a település önkormányzatát. Az ellenzéki települések kifosztására találták ki Ma Magyarországon négy különleges gazdasági övezet van: Gödön, Iváncsán, Mosonmagyaróváron és Pakson. Ezek most a vármegyéhez tartoznak, az új szabályozással visszakerülhetnének ahhoz a településhez, amelytől korábban elvették őket. Az adócsomag megjelenésével egy időben Kammerer Zoltán, Göd független színekben megválasztott, de fideszes kötődésű polgármester  kiposztolta a Facebookra, hogy kezdeményezi a gödi különleges gazdasági övezet felszámolását, tervét pedig Tuzson Bence igazságügyi miniszter is támogatja . A gyár így négy év után a vármegyétől a településhez kerülne vissza. Az ügy előzménye, hogy a gödiek 2019-ben ellenzéki polgármestert választottak a város élére, aki különböző vitás kérdésekben megpróbált nyomást gyakorolni a rá vonatkozó szabályokat notóriusan megszegő Samsung akkumulátorgyárra. A kormány erre válaszul „különleges gazdasági övezetté” nyilvánította a gyárat, amivel annak adóbevétele és felügyeleti joga átkerült a várostól az akkor még fideszes többségű Pest vármegyei közgyűléshez. Ők a Samsungra vonatkozó helyi iparűzésiadó-kulcsot 2 százalékról 1 százalékra vitték le. Időközben Gödnek újra fideszes kötődésű polgármestere lett, az idei önkormányzati választáson pedig elvesztette abszolút többségét a Fidesz-KDNP a Pest Vármegyei Közgyűlésben. Ott az ellenzékben lévő Momentum, Mi Hazánk és DK képviselői  megszavazták a Samsungra vonatkozó adókulcs 2 százalékra emelését , és azt, hogy az ebből befolyó pénzt ne kaphassák a kormánypártokhoz köthető (ál)civil szervezetek. A döntés után néhány nappal jelent meg a különleges gazdasági övezet megszüntetéséről szóló szabályozás, és érkezett Kammerer bejelentése. Gödhöz hasonlóan Iváncsán is azután jelöltek ki különleges gazdasági övezetet, hogy 2019-ben ellenzéki polgármestere lett az ipari parkot üzemeltető Dunaújvárosnak. Pakson idén júniusban választottak ellenzéki polgármestert, a kormány ezután  rendeletben einstandolta Paksi Atomerőmű adóbevételét . Korábban  a HVG is írt arról , hogy megszűnhetnek a különleges gazdasági övezetek, a lap kiemeli, hogy ennek technikai okai is vannak: a kormány ugyanis januártól részben a járásokon keresztül szeretné visszaosztani a településeknek a helyi iparűzési adó egy részét. Ez pedig nehezen lenne összeegyeztethető azzal, hogy néhány helyen a vármegyék is részt vesznek a visszaosztásban. A Navracsics-féle HIPA-reformról  itt írtunk bővebben . ", "site": "https://telex.hu/rovat/belfold"}
{"title": "\n        Hűtlen kezelés mellett már 5 milliós sikkasztással is gyanúsítják a kirúgott mátészalkai tankerületi igazgatót\n       ", "body": "\nMár nemcsak különösen nagy vagyoni hátrányt okozó hűtlen kezeléssel gyanúsítják a mátészalkai tankerületi központ kirúgott igazgatóját, hanem sikkasztással is. Ez abból az írásbeli  válaszból  derült ki, amit Polt Péter legfőbb ügyész a momentumos Tóth Endre kérdésére adott. A legfőbb ügyész válaszából az is kiderül, hogy a kirúgott tankerületi igazgató 11,5 milliós kárt okozott a hűtlen kezeléssel, emellett elsikkasztott 5 millió forintot is. Az ügyben még folyik a nyomozás. A mátészalkai tankerületi igazgatót szeptember végén  menesztette  Pintér Sándor belügyminiszter. A mátészalkai tankerület igazgatója még hivatalban volt, amikor szeptember közepén kiderült, hogy a tankerülethez tartozó  nyírmeggyesi általános iskola egyik tanára büntetésként alsóneműre vetkőztette a diákjait . A rendőrség kiskorú veszélyeztetése bűncselekmény elkövetésének gyanúja miatt indított nyomozást. Polt Péter válaszában azt írta, hogy a két ügynek nincs köze egymáshoz. ", "site": "https://telex.hu/rovat/belfold"}
{"title": "\n        Bezuhant a házasodók száma, 22 százalékkal csökkent tavaly szeptemberhez képest\n       ", "body": "\nAz előzetes adatok alapján szeptemberben 558-cal kevesebb gyerek született, mint tavaly szeptemberben, miközben a halálozások száma 493-mal nőtt. A házasságkötések száma 1531-gyel, vagyis 22 százalékkal csökkent a tavalyihoz képest,  közölte a KSH . A friss adatok alapján idén szeptemberben 6708 gyerek született, 7,7 százalékkal kevesebb, mint tavaly szeptemberben. 9697 fő halt meg, 5,4 százalékkal több az egy évvel korábbinál. a természetes fogyás a tavalyi 1938-cal szemben 2989 fő volt. 5417 pár kötött házasságot, ez az adat 1531-gyel kevesebb, mint egy évvel korábban. Idén január és szeptember között 58 220 gyerek született, ami 10 százalékkal, 6526-tal kevesebb a 2023. január–szeptemberinél. A születések száma január és szeptember között az összes régióban csökkent az előző év azonos időszakához képest, a legnagyobb visszaesés Budapesten, a Nyugat-Dunántúlon és Pest régióban történt – írja a hivatal. A születések és a halálozások egyenlege alapján a természetes fogyás 35 367 fő volt, 22 százalékkal több a 2023. január–szeptemberi, 29 024 fős értéknél. A házasságkötések tekintetében Budapesten történt a legnagyobb visszaesés januárhoz képest: itt 19,9 százalékkal csökkent a házasodó párok száma. 2024. január–szeptemberben a teljes termékenységi arányszám egy nőre becsült értéke 1,39, egy évvel korábban 1,53 volt. A KSH közölte, 2023. október és 2024. szeptember között 78 699 gyerek született, ez 8294-gyel, 9,5 százalékkal kevesebb a megelőző 12 havinál. Ebben az időszakban összesen 127 993-en haltak meg, ez 843-mal, 0,7 százalékkal kevesebb, mint az azt megelőző évben. 48 225 pár házasodott, ez 5 százalékkal, 2556-tal kevesebb a megelőző 12 havinál. A fideszes családpolitikára  4500 milliárd forintot költöttek , de ennek eredménye az lett, hogy a gazdagok még gazdagabbak lettek. A babaváró hitel bevezetésének idei, ötéves évfordulóján cikksorozatban foglalkoztunk a demográfiai helyzettel, a kormány családpolitikájával, nemzetközi példákkal és kiemelten a babaváróval. Az első részben az  állami támogatás rendszerét értékeltük , a másodikban a  Fidesz által hangoztatott születésszámokkal foglalkoztunk , a  harmadikban pedig hat személyes történeten keresztül mutattuk be , hogy a puszta számokon túl, hogyan befolyásolta a felvevő párok életét a babaváró hitel és a csok. ", "site": "https://telex.hu/rovat/belfold"}
{"title": "\n        Orbán telefonon kívánt szerencsét Trumpnak az elnökválasztáshoz\n       ", "body": "\nOrbán Viktor telefonon kívánt sok szerencsét Donald Trumpnak a jövő keddi elnökválasztáshoz. „Most beszéltem telefonon Trump elnökkel. Sok szerencsét kívántam neki jövő keddre. Már csak öt nap van hátra. Szorítsunk” – írta Orbán Viktor miniszterelnök az  X-en megosztott bejegyzésében . A miniszterelnök láthatóan arra buzdít mindenkit, hogy szurkoljon a republikánus elnökjelöltnek. Orbán korábban is  üzent már Trumpnak , legutóbb a korábbi elnök bírósági tárgyalása miatt. Erre később ironikusan  reagált  David Pressman amerikai nagykövet, aki az X-en felidézte, hogy Szijjártó Péter külügyminiszter azt mondta: „Azzal mutatjuk ki tiszteletünket, hogy nem avatkozunk bele más országok belpolitikájába, nem nyilvánítunk véleményt, nem próbáljuk befolyásolni azt.” Az idei amerikai elnökválasztás egyelőre nagyon szorosnak ígérkezik. Múlt héten jelent meg az Economiston egy vezércikk, amely azt  taglalta , hogyan tört előre a korábbi amerikai elnök a november 5-i elnökválasztás eredményét előrejelző statisztikai modelljükben. Trump a célegyenesben beérte Harrist, ennek okairól  itt írtunk  bővebben. ", "site": "https://telex.hu/rovat/belfold"}
{"title": "\n        21 millió forintnyi dohányt találtak a NAV-osok egy autósoktató kocsijában\n       ", "body": "\nEllenőrzésre tereltek ki a NAV munkatársai Szabolcs-Szatmár-Bereg vármegye egyik mellékútján egy tanulóvezetésre alkalmas, T jelzéssel ellátott autót, melynek átvizsgálásakor egy fekete fóliás csomagra lettek figyelmesek – írta a NAV az MTI-nek küldött közleményében. A csomagból 160 kiló vágott fogyasztási dohány került elő, amiről a 44 éves férfi azt mondta, hogy a környéken vásárolta továbbértékesítési céllal. A pénzügyőrök a több mint huszonegymillió forint értékű dohányt lefoglalták, a férfi ellen jövedéki törvénysértés és költségvetési csalás miatt indítottak eljárást. ", "site": "https://telex.hu/rovat/belfold"}
{"title": "\n        Lázár szerint Mészáros Lőrinc cége túl magas árat ajánlott Debrecen vízhálózatának fejlesztéséért\n       ", "body": "\n„A kormány támogatja és megvalósítja Debrecen ivóvízhálózatának fejlesztését úgy, hogy mellette megálljt parancsol a nyerészkedő, állami beruházásokon meggazdagodni akaró vállalkozóknak” – írta Lázár János építési és közlekedési miniszter  egy posztban  csütörtökön. Lázár megemlítette, hogy a korábbi erre a célra kiírt közbeszerzés nem lett sikeres, mert a „a nagyétkű, az árakat csak felfelé hajtó kivitelezők az indokoltnál jóval magasabb áron vállalták volna a munkát.” A miniszter szerint fejleszteni kell Debrecen vízhálózatát, de a korábbi közbeszerzésen túl magas árat ajánlottak a kivitelezők. Lázár nem nevesítette a cégeket, de az  Átlátszó  cikkéből kiderül, hogy a Mészáros és Mészáros Kft. korábban 47 milliárdos ajánlatot tett a miniszter által említett fejlesztés megvalósítására. ", "site": "https://telex.hu/rovat/belfold"}
{"title": "\n        Jobbegyenessel ütötte ki a Mikulás-jégszobrot Kecskeméten, vádat emeltek ellene\n       ", "body": "\nNagyobb kárt okozó rongálás miatt emeltek vádat azzal a férfival szemben, aki a 2023-as karácsonyi vásáron egy erős jobbegyenessel ledöntötte a kecskeméti főtéren kiállított Mikulás-jégszobrot. Az iratok szerint az történt, hogy a büntetett előéletű kecskeméti férfi 2023. december 10-én éjjel egyszer csak kinyitotta a főtéren kiállított, Mikulás-jégszobrot védő kordont, majd a szobornak behúzott egyet, amitől az leborult, és darabokra tört. A kár megközelíti a hatszázezer forintot – áll a Bács-Kiskun Vármegyei Főügyészség közleményében. A férfi elismerte a károkozást, és meg is akarta téríteni az összeget, ezért közvetítői eljárás indult, ami azonban eredménytelenül fejeződött be, így vádat emeltek ellene. Az ügyészség közérdekű munka és pénzbüntetés kiszabását indítványozza. ", "site": "https://telex.hu/rovat/belfold"}
{"title": "\n        A Rogánhoz köthető vállalkozó éttermében fotózták le Nikola Gruevszkit\n       ", "body": "\nBudapesten látták a volt északmacedón miniszterelnököt szerda este – számolt be róla a Szabad Európa, mely fotót is közzétett a jogerős börtönbüntetése elől 2018 novemberében Magyarországra szökött kormányfőről. Gruevszkit a belvárosi Tokio étteremben fotózták le egy nő társaságában. A Tokio, írja a  Hvg.hu , Lefkovics György tulajdonában van, aki az elmúlt évtizedekben több budapesti vendéglátóhelyet üzemeltetett, köztük a Tom George-ot, a Leroyt és a Kyoto Budapestet is. A vállalkozót többször kapcsolatba hozták a kerület korábbi vezetőjével, Rogán Antallal. Ezzel kapcsolatban azt mondta korábban, hogy „jó polgármesternek tartotta Rogán Antalt, de nem állt kapcsolatban vele”. Gruevszki 2006 és 2016 között autoriter módon kormányozta országát. Bukását egy lehallgatási botrány okozta. Miniszterelnöksége idején, 2006 és 2016 között nagyjából Macedónia minden századik állampolgárát, 20 ezer embert lehallgattak. Amikor ez kiderült, országos tiltakozási hullám kezdődött, majd 2017-ben a Zoran Zaev vezette szociáldemokrata ellenzék került hatalomra, mely albán nemzetiségi pártok támogatásával kormányozza Észak-Macedóniát. Gruevszki 2018 novemberében a magyar kormány segítségével menekült Magyarországra, hogy elkerüljön egy luxuslimuzin tiltott megvásárlása miatt korábban kiszabott kétéves letöltendő börtönbüntetést. A volt kormányfő azt állítja: hazájában a bíróság és az ügyészség politikai zsarolás eszközévé vált, politikai ellenfelekkel való leszámolásra, kormányzati hibák elfedésére használják. Orbán Viktor 2018-ban azzal indokolta a Gruevszkinek nyújtott segítséget, hogy „az ember tisztességesen bánik a szövetségeseivel”, Gruevszki ugyanis támogatta Magyarországot a menekültválság kezelésében, azaz a kerítésépítésben. Április 11-én az Egyesült Államok pénzügyminisztériuma  szankciók alá helyezte  Gruevszkit. A volt észak-macedón miniszterelnök céget is  alapított  Pécelen, melybe mindössze öt hónap alatt 5 millió forint  be is folyt. ", "site": "https://telex.hu/rovat/belfold"}
{"title": "\n        Orbán tudja, hogyan kell Donald Trumppal beszélni, hogy jól érezze magát, mondta egy amerikai újságíró a két politikus kapcsolatáról\n       ", "body": "\nOrbán Viktor és Donald Trump kapcsolata látványosan javult az elmúlt években, olyannyira, hogy idén Trump már  az elnökjelölti vitán is hosszasan méltatta Orbánt . Arra, hogy miként juthattak ilyen magas szintre a jelenlegi magyar kormányzat és a republikánusok kapcsolatai, a  Szabad Európa  kétrészes cikkének első részében keresi a választ. A lap által készített háttérinterjúkból kiderül, sokrétű és intenzív kapcsolatépítés eredménye a fennálló szoros baráti viszony. Orbán Viktor régóta támogatja Trumpot, a világ vezetői közül elsőként állt ki mellette a 2016-os elnökké választása után is, ami megalapozta a jó viszonyt. Abban, hogy ez a kapcsolat a jelenlegi szintre juthasson, kifejezetten nagy szerepe volt a két politikus személyes találkozóinak. „ Személyesen láttam Trumpot és Orbánt Mar-a-Lagóban együtt vacsorázni. Orbán láthatóan tudja, hogyan kell Donald Trumppal beszélni, hogy jól érezze magát. A kapcsolatuk egyértelműen nagyon erős. Orbán dicséri Trumpot, Trump meg Orbánt ” – mondta a lapnak John Fund, a National Reporter újságírója. Szerinte az volt Orbán belépőkártyája a Fehér Házba, hogy rengeteget dicsérte Trumpot, és azt mondja, amit hallani akar. Orbán 2019-ben már nagyon szeretett volna találkozni Trumppal, de az elnök ekkor még azt sem tudta, ki ő. Az időközben kiépült kapcsolatot jól példázzák az olyan gesztusok, mint amikor csütörtökön  Orbán telefonon beszélt Trumppal , és sok sikert kívánt neki a kampány utolsó napjaira. Aktív szerepe volt a kapcsolatépítésben Orbán Balázsnak, a miniszterelnök politikai igazgatójának is, aki többször is kiutazott Washingtonba az elmúlt években, és republikánus agytrösztöket látogatott. Egy ilyen think thank vezetője azt mondta a lapnak, hogy a politikai igazgató MAGA-republikánusokkal ápolt kapcsolatai igen fontosak. A nyilatkozó szereplőket kérdezték Habony Árpádról is, róla viszont egymástól független források is azt állították, hogy ezen a téren nem volt nagy szerepe: „Habony nagyon gyengén beszél angolul, nem tud közvetlenül kommunikálni.” A magyar kormány és a MAGA-mozgalom több agytrösztön keresztül tart fenn szoros kapcsolatot. Ezek közé tartozik például az America First Policy Institute és a Heritage Foundation, melyek Trump lehetséges második ciklusának programalkotásában is szerepet vállalhatnak. De az évek során több lobbicégen keresztül is zajlott a kapcsolatépítés. ", "site": "https://telex.hu/rovat/kulfold"}
{"title": "\n        Anya éjszaka meghalt, reggel jöttek értem az oroszok\n       ", "body": "\n„Mama, majd én elmondom, te úgyis mindig elsírod magad” – a 12 éves Ilja kedvesen nagymamájához dől, átveszi a szót, még valamivel azelőtt, hogy a visszaemlékezésben eljutnánk addig, hogy a repeszek súlyosan megsebesítik őt és a szeme láttára ölik meg édesanyját. A mariupoli kisfiú sorsa magába sűríti az Oroszország által Ukrajna ellen indított háború minden tragédiáját, amelyről bő két év távlatából zavarbaejtő érettséggel beszél – saját ereje mellett sokak munkája van abban, hogy lelkileg erre képes. Talán az is segíti őt, hogy elmondhatja magáról: érdemi szerepe van abban, hogy Vlagyimir Putyin  nem utazhat nyugodtan  a világban diplomáciai védelme biztos tudatában. A megszállt területekről Oroszországba hurcolt gyerekek az Ukrajna ellen indított háború legvédtelenebb áldozatai, akik saját történeteikkel szinte sehol sem jelennek meg a sajtóban – pedig ők azok, akik kapaszkodót adtak a nemzetközi jognak ahhoz, hogy az orosz elnök ellen 2023-ban  nemzetközi elfogatóparancsot adhasson ki  a hágai Nemzetközi Büntetőbíróság (ICC). A feltételezett háborús bűncselekmények nagy részét, akár  a bucsai civilek lemészárlását , a lakóházak bombázását,  Mariupol ostromát  ugyanis jogilag nehéz közvetlenül az elnökhöz kötni. A gyerekek elhurcolásával azonban nem ez a helyzet, mivel erről személyesen is beszélt, elismerve az állam ebben játszott szerepét – igaz, az elhurcolást kimentésként bemutatva. Az ICC gyerekek beszámolóit is meghallgatta, köztük Iljáét, akinek megrázó története kulcsfontosságú szerepet játszott a Putyin elleni elfogatóparancs kiadásában. Mariupol abban bízott, hogy másodszor is megússza A család Mariupolban, a háború  egyik legnagyobb pusztítását elszenvedő  városban élt. Az Azovi-tenger partján fekvő, egykor 450 ezres város nem 2022. február 24-én ismerte meg először a háborút, hiszen Oroszország már 2014-ben kiszemelte, hogy a donyecki és luhanszki szeparatisták támogatásával elfoglalják. A harcok akkor Ukrajna győzelmével zárultak, a várost egy hónapig megszállva tartó szeparatisták által létrehozott Donyecki Népköztársaságot (DNR) sikerült távol tartani. A most 65 éves Olena Mikolajivna azonban nem hitt abban, hogy a háború végleg véget ér. Az otthona Mariupol elővárosában, Szartanában alig négy kilométerre volt a határtól, 2017-ben lőtték is a települést a szeparatisták, akkor eldöntötte, hogy nem marad ott. Három felnőtt gyerekéből a legidősebb fia betegségben néhány évvel korábban meghalt, másik fia Bécsben élt, egy lánya a fiaival – Iljával és 10 évvel idősebb bátyjával – Mariupolban lakott. Így az akkor már friss nyugdíjas nő csak az akkor 13 éves legkisebb fiát vitte magával nyugatabbra, meg sem állt Kárpátaljáig.         Fotó: Huszti István / Telex „A lányomnak nagy háza volt, gyümölcsössel, nem akarta elhagyni az otthonát”. A következő évek sokak szemében a DNR közelében is vállalható békét hoztak Mariupolra, úgy tűnhetett, hogy a konfliktus befagyott, nem lesz több megrázkódtatás, de Olena már nem akart visszamenni, 2021-ben járt ott utoljára. „Karácsonykor aztán eldőlt a fám, azt éreztem, hogy ez rossz jel. Hívtam a lányomat, jöjjenek el Mariupolból, ahol addigra már csak Ilja maradt vele, a nagyobbik a nagybátyjánál lakott Bécsben.” Olena lánya azonban nem akart menni, sőt, eltökélt volt, hogy a Nemzeti Gárdában vállal feladatot. Ő is klasszikus cáfolata volt annak, amit a Kreml a kelet-ukrajnai orosz nyelvűekről gondolt. Az alapfeltevés az volt, hogy mindenki tárt karokkal várja majd Oroszországot, nem tekintik hazájuknak Ukrajnát. Nem így volt, ez alapjaiban befolyásolta a Moszkva által gyors katonai akciónak szánt, de már harmadik éve tartó háborút. Az orosz gyűrűből a civilek sem jöhettek el Iljáék tehát maradtak. 2022. február 21-én Putyin  függetlennek ismerte el  a szeparatisták két szakadárállamát, napokkal később pedig megindult az invázió. „Mentem a vasútállomásra, kértem jegyet Mariupolba. Maga megőrült, ott háború van, ezt mondta a pénztáros, hiába mondtam, hogy van a lányom, az unokám, nem tudott segíteni. Vonat már nem volt, azt mondták, talán később lesz.” A gyűrű azonban Mariupol körül bezárult – az Azovsztal acélgyár védői még hónapokig tartották magukat – Olena március 2-án beszélt utoljára a lányával. Itt vette át a szót a cikk elején szereplő hozzászólásával Ilja. „Az első nap ködös volt és csendes. Vihar előtti csend. Még boltba is elmentünk anyuval. Másnap aztán nem volt áram és már hallottuk a bombázást. Anyu azt mondta, a belvárosban van áram, menjünk oda. Működött a szálloda is, odamentünk, az Ausztriában élő nagybátyám fizette” – mesélte. Másnap azonban már ott sem volt áram, sem gáz, hideg is volt. „Először óvóhelyet kerestünk. Aztán hallottuk, lesz zöld folyosó is, ahol kiengedik az embereket a városból, odamentünk a megadott helyre, vártunk, de nem jött senki. Egy másik család is ott várt, végül velük kerestünk újabb menedéket.”         „Furcsa volt, járni se tudtam, de jöttek a nénik, hogy tanítsanak oroszul írni” – Fotó: Huszti István / Telex A pincében 12 napot töltöttek, ételt a többi menedékestől kaptak, akik a közeli lakásaikból még hoztak magukkal. Ahogy az áramellátás megszűnt, a boltok raktárai is megnyíltak, „már engedték, hogy elhozzuk az ételt” – mesélte Ilja. „Anyu mégis inkább haza akart menni, 10 kilométerre volt a házunk, de gondolta, ott még van étel, kihúzzuk ott”. Gyalog indultak el, de hiába. A házukat addigra már bombatalálat érte. „Szomorú voltam, az egész életemet ott éltem, és egyszer csak nincs ott semmi. Anyu vigasztalt.” Anyu meghalt, másnap jöttek az oroszok A szomszéd ház is megsemmisült, a közelben volt néhány ember, azok is győzködték őket, hogy forduljanak vissza, nincs már semmi épen a környéken. „De nem akartunk visszamenni az óvóhelyre, mentünk tovább, és találtunk is egy házat nem messze, üres volt és ép. Volt benne minden, étel, játékok, pénz, notebook”. Újabb öt napig voltak itt, ekkor egyszer még telefonálni is tudtak Olenának, hogy legalább tudja, életben vannak.         Fotó: Huszti István / Telex „A bombázásokat még hallottuk, sokszor lementünk a pincébe, ott aludtunk, de nagyon hideg volt.” Végül egy korábbi szomszédjuk elérte őket, áthívta őket oda, ahol ő húzódott meg, azt mondta, fűtés is van. Elindultak, már majdnem a házhoz értek, amikor valami becsapódott. A repeszek Ilja édesanyjának homlokát találták el, a fiú a combján sérült meg súlyosan. Vérzett, a szomszéd átkötötte, fájdalomcsillapítót is adott. „Anyu éjszaka ott, a házban halt meg.” Ilja nem áll meg, inkább gyorsan tovább mondja: „Miután anyu meghalt, másnap reggel jöttek az oroszok. Azt mondták, evakuálnak. Novoazovszkba vittek, aztán hordágyon Donyeckbe.” Így került Ilja az orosz vonalakon túlra. A nagymama erről semmit sem tudott. Március 26-án a nagyobbik fia hívta Bécsből. „Azt mondta, küldök egy videót, de ne nézd meg” – mesélte Olena. Persze, megnézte, Ilja volt rajta, egy donyecki kórházban adott interjút egy orosz tévének. Olena innen tudta meg azt is, hogy a lánya halott. „Ha nem lett volna mellettem akkor a másik fiam, megőrültem volna.” Ráadásul a 10 évvel korábban meghalt fiától született unokája és a menye is a Mariupolban tűnt el örökre. Pedig már nem a városban éltek, Harkivból utaztak vissza színházba. „Anyuval vagyunk, a színházból lejöttem, ülök az óvóhelyen” – ez volt az utolsó mondat, amit 23 éves unokájától hallott. „Március 2-án vesztek el, már az utca sincs meg, ahol ők voltak.” Megtalálni egy dolog, hazahozni nehezebb Ezután viszont minden erejével azon volt, hogy visszaszerezze Ilját Donyeckből. Az ottani önkéntesektől Ilja kapott telefont, amelyen beszélhetett a nagymamájával, de kiderült, hogy az egymásra találással a történet vége még messze van. A DNR már iratokat állított ki Iljának, egyáltalán nem volt biztos, hogy a fiú visszakerülhet Ukrajnába Olenához. „Tudok elvált apáról, ahol az anya meghalt, a nála lévő gyerek Oroszországba került, az apa hiába igazolta, hogy a gyerek az övé, nem engedték el DNR-ből” – mondta Olena. „Ez felháborító. Nekem csak szerencsém volt, minden követ megmozgattam, egyszerű asszony vagyok, de az igazságtalanságot nem hagyom.” Valóban minden követ megmozgatott, a parlamenttől az elnökön át a kormánytagokig mindenhova írt. Végül Irina Verescsuk reagált, aki  miniszterként felelt az Oroszország által elfoglalt területek reintegrálásáért , amit jelenleg az elnöki hivatal helyettes vezetőjeként visz tovább. Közben Olena egy rokont is talált a szeparatistáknál. „Másodunokatestvér, nem tudtam róla, rendőrként dolgozott”, ő is segített a kapcsolatfelvétellel. Rajtuk keresztül beszélt a kórház főorvosával is. „Közölték, hogy a gyerek a DNR gyermekjóléti szolgálatának gyámsága alatt van, azt mondták, nem tudnak a létezésemről. Mondom nekik, hát most már tudják, én vagyok a nagymama, ne írjanak alá semmit, ne adják át másnak. Azt akartam, hogy tudja mindenki, odamegyek, akárhogy is.” Olena a kórház egyik adminisztratív munkatársával is beszélt, aki mondta, hogy 30 gyereknél már eldőlt, hogy viszik őket Oroszországba. „Veszekedtem vele a telefonban. Sok olyan gyerek van, akit tényleg elvittek, hiába van rokonuk Ukrajnában.” Most már mondd, hogy dicsőség Oroszországnak Ilja ekkor még gyógyult, az sem volt biztos, hogy rendesen fog tudni járni, a combjának egy jelentős részét el kellett távolítani. Először az is felmerült, hogy amputálják a sérült lábát. Az azonban tény, hogy a donyecki kórházban jó munkát végeztek, ezt később kijevi orvosok is elismerték, akiknek még további műtéteket kellett végrehajtaniuk a repeszek és szövetek eltávolítása után. Bőrt is kellett levenni és átültetni, hosszú hónapokig tartott a lábadozás, de kevesebb, mint bárki gondolta volna, és az eredmény is sokkal jobb lett.         A sérülés, amelyet Ilja az édesanyja halálát okozó becsapódáskor szerzett – Fotó: Huszti István / Telex Amikor Ilja Donyeckben egyedül volt a kórházban, annak alapján, amin keresztülment, igazából nem hitte, hogy a nagymamája érte tud jönni. „Volt ott a kórteremben egy barátom, Vitalij. Voltak neki szülei Ukrajnában, mégis elvitték őt Moszkvába.” Mivel már az ő papírjait is kiállította a DNR, attól tartott, vele is hasonló történik. Ráadásul a kórház, ha a legfontosabb segítséget biztosította is, lelkileg nyomasztó volt. „Az orvos odajött, azzal, hogy nincs már Szlava Ukrainye, mondjam, hogy Szlava Rosszii” – azaz mondja, hogy „dicsőség Oroszországnak”, és felejtse el az ukrán szabadságharc jelszavává lett „dicsőség Ukrajnának” felkiáltást. „Nem válaszoltam semmit, féltem, hogy akkor másképp kezelnek.” Ezt az érzést erősítették benne az önkéntesek, orosz iskolára akarták felkészíteni. Ilja otthon használta ugyan az oroszt, de ukrán iskolába járt – volt egyébként Mariupolban orosz nyelvű is – és ukránul tanult. „Furcsa volt, járni se tudtam, de jöttek a nénik, hogy tanítsanak oroszul írni.” Eközben Olena Kijevben megszerezte a gyámsági papírokat – Ilja apja sosem volt jelen a család életében –, így a jogalap már megvolt ukrán részről a gyerek áthozatalára, háborúban ez azonban sokkal bonyolultabb. „Féltem. De mondom, ha lelőnek is, én megyek, nem hagyhatom Ilját egyedül.” Az út hatalmas kerülővel és meglehetősen nagy játékosokkal zajlott le, akikről Olenának akkor fogalma sem volt. Az egyik egy kedvesnek tűnő orosz fickó volt, Romannak hívták. Feltűnik a leggazdagabb orosz oligarcha Vele Varsóban találkozott, ahová egy különvonat vitte Kijevből, egy nagypapával együtt, aki az unokájáért ment Olenához hasonlóan Donyeckbe. Az ő unokája is egy sérülés után került oda, amit akkor szerzett, amikor a menye aknára lépett kutyasétáltatás közben Mariupolban. A másik kísérő a kijevi vonaton Rusztem Umerov volt.  A jelenlegi ukrán védelmi miniszter  akkor még kevéssé ismert politikus volt, de tagja volt a nem sokkal korábban még működő orosz–ukrán tárgyalások ukrán delegációjának, mellesleg krími tatárként 2014 óta szerepet vállalt az elfoglalt Krímben politikai okokból börtönbe került tatárok kiváltásában is. Umerov maga még Üzbegisztánban született 1982-ben, mivel Sztálin a krími tatárokat Közép-Ázsiába telepítette át, ahonnan csak 1989 után térhettek vissza. Varsóból Isztambulba repültek, Umerovhoz ekkor már az említett Roman is csatlakozott, akivel egy másik repülőn már Moszkváig folytatták az utat. „Sokat beszéltem hozzá, hogy miért bombáz minket Oroszország. Meghallgatott, közvetlenül viselkedett. Nem tudtam, ki ő, engem nem érdekel a presztízs, mindannyian emberek vagyunk.” Olena még ekkor sem tudta, hogy végig Roman Abramoviccsal beszélt. Moszkvából a déli Rosztov-na-Donuba mentek, onnan pedig a szomszédos DNR-be. Akkor még az orosz meghatározás szerint is formálisan határ létezett a nemzetközi jog szerint Ukrajnához tartozó, de szakadár, a Kreml által önálló államként elismert terület és Oroszország között. Putyin csak később, 2022 szeptemberének végén  jelentette be  négy ukrán megye elcsatolását, köztük olyan területekét is, amelyeket soha nem is ellenőrzött az orosz hadsereg. „Át se akartak engedni, mert ukrán vagyok, egy »banderka«, én!” – a „banderka” az újorosz szóhasználatban a „náci ukrán nő” szinonimája,  Sztepan Bandera második világháborús ukrán nacionalistára  utalva, aki egyébként csak egy rövid ideig működött együtt a Szovjetunióra támadt németekkel, hamarosan koncentrációs táborba került – igaz, túlélte, Németországban ölte végül meg egy KGB-ügynök 1959-ben. Olenát az mentette meg, hogy Mariupolban született, így átengedték a nagypapával együtt a határon, a donyecki kórházig, ahol a gyerekek egy része sérült katonákkal együtt lábadozott. Mindez akkoriban történt, amikor még az azovsztali védők tartották magukat, noha a város egésze már rég orosz ellenőrzés alá került.           Ilja a donyecki kórházban és Moszkvában, Roman Abramovics házában – Fotó: Olena Matvijenko „Ilja nem hitte, hogy megjöttem. Sírva öleltük át egymást. Megfogtam, vittem, Olekszandr is hozta az unokáját, minket mentővel, őket autóval vittek az orosz határig, onnan meg Mercedesszel mentünk Moszkvába.” Abramovics Mercedesével, egyenesen az ő moszkvai házába. „Reggelre értünk oda, ott volt a kapuban Szluckij [Leonyid Szluckij, akkoriban az orosz parlament külügyi bizottságának vezetője, idén az elnökválasztáson formálisan jelölt volt Putyinnal szemben], és mögötte Roman. Oda is kiáltottam neki, a nevét, mire Szluckij döbbenten nézett, hogy hogyan szólítom Abramovicsot. Csak ekkor esett le, hogy tényleg, ez az a milliárdos.” Iljának az maradt meg, hogy Szluckij adott neki egy iPhone-t. „Később odaadtam a bátyámnak, örült neki.” Fontos szemtanú lett Ilja Moszkvából Isztambulon, majd Varsón át jutottak haza, ekkor már Kárpátaljára, és a rehabilitációra sokszor Kijevbe. Ilja egy ideig két mankóval járt, de a szervezete ellenálló volt, meglepő gyorsasággal erősödött, másfél hónap múlva már járt. És volt is hova járnia, ugyanis az ő elhurcolása – illetve az, ahogyan tovább került volna Moszkvába, azokhoz hasonlóan, akiket magához hasonlóan látott ugyanígy messzire sodródni az ukrajnai rokonoktól, esetenként szülőktől – fontos tanúvallomás alapja lehetett Putyinnal szemben. Olena csak később értette meg igazán, milyen diplomáciai manőverrel hozhatta el az unokáját: valójában fogolycsereügylet része volt az akció, ez magyarázza meg, miért ért el a történet orosz részről egészen Roman Abramovicsig, aki a háború kezdeti stádiumában maga is részt vett Isztambulban az orosz–ukrán tárgyalásokon. Ezeknek azután szakadt végük, hogy fény derült az orosz hadsereg által végrehajtott bucsai mészárlásra, miután a megszállók március végén elvonultak Kijev környékéről. Egyszer csak Hágából hívták Iljáékat, hogy a fiú esetleg tehetne tanúvallomást. „Először azt mondtuk, hogy nem megyek, de aztán volt egy beszélgetésünk online, aprólékosan kikérdeztek, és mégis úgy döntöttünk, hogy elmondom, amit tudok.” Az ICC meghallgatása előtt egy pszichológus is felmérte Ilját, hogy alkalmas-e a vallomástételre. „Ravasz kérdések voltak, sokszor ugyanazt kérdezték, több oldalról. Így szűrik ki, nehogy kitalálj valamit, így tényleg csak azt tudod elmondani, amit valóban láttál.” Végül három felnőtt és három gyerek adott tanúvallomást Iljával együtt, amiről akkor az ukrán sajtó is  beszámolt . Az ICC csak ezek után adta ki Putyin ellen az elfogatóparancsot. Az orosz elnök mellett az elfogatóparancs másik címzettje Marija Lvova-Belova, orosz gyermekjogi ombudsman volt, aki maga is beszélt az ukrajnai gyerekek elhozataláról – orosz hivatalos szóhasználatban kimentéséről – sőt, maga is fogadott be így Moszkvába került 15 éves fiút. Anya sírja már nincs meg Ilja azóta járt a Fehér Házban más hazajutott gyerekkel, fogadták őt számos parlamentben Portugáliától Németországon át Litvániáig. A háborúban  Mariupol jelentős részével együtt  2022 folyamán Olena lakása is megsemmisült, amelyet 2017-ben hagyott el. Az épületnek ma már nyoma sincs, ahogyan annak a háznak sem, amely mellé Ilja édesanyját temették. „A gödörről kaptam egyszer egy képet ismerőstől, a lányom holtteste már nem volt ott. Valószínűleg átszállították, de hogy hová, azt senki sem tudja. De hát őt már nem hozza vissza semmi” – mondta Olena. Iljánál ezt senki sem tudja jobban, pontosan érti, mi zajlott körülötte, mit jelent a háború, és azt is, milyen utat járt be a nagymamája, hogy visszaszerezze őt. „Sokan nem hiszik, milyen menő nagymamám van. Nincs még egy ilyen, mint ő, aki még a DNR-rel is szembe mert szállni.” Riportunk az Internews támogatásával készült az „Expanding Production of Independent Content/EPIC” projekt keretében. ", "site": "https://telex.hu/rovat/kulfold"}
{"title": "\n        158-ra emelkedett a spanyolországi árvizek halálos áldozatainak száma\n       ", "body": "\nA valenciai hatóságok szerint legalább 155 ember halt meg a régióban az elmúlt napokban pusztító árvíz miatt – írja a  BBC . További két halálos áldozattal Kasztília-La Manchában és egy Andalúziában, így a halálos áldozatok száma eddig 158-ra emelkedett. Még mindig sokan vannak, akiket eltűntként tartanak nyilván, de életüket veszthették. A mentőcsapatok továbbra is keresik az eltűnteket, és több száz katonát vezényeltek Valenciába. Pénteken további eső várható az országban, ami újabb belvizeket okozhat. Pedro Sánchez miniszterelnök felszólította a lakosságot, hogy maradjanak otthon, VI. Fülöp spanyol király pedig arra figyelmeztetett, hogy a vészhelyzetnek még nincs vége. Valenciában kedden rekordmennyiségű eső esett le nagyon rövid idő leforgása alatt, ami hirtelen árvizeket eredményezett az egész tartományban. Az árvíz autókat sodort el, hidakat rombolt le. Voltak olyanok, akik fákba kapaszkodva próbálták elkerülni, hogy elragadja őket a víz.         Árvíz által összetorlasztott autók Sedavi városában – Fotó: Jose Jordan / AFP A vihar által súlyosan érintett területeken – például Valenciában és Barcelona egyes részein –  még mindig akadozik  az áramellátás, és a telefonos és internetes hálózat sem működik tökéletesen. ", "site": "https://telex.hu/rovat/kulfold"}
{"title": "\n        Amikor magamhoz tértem, éreztem, hogy nagyon nagy baj van a lábaimmal\n       ", "body": "\nAlina Vjatkina 2013 novemberében, a majdani tüntetéssorozat legelején csatlakozott a felkelőkhöz. Tizennyolc éves volt. Több tízezer emberhez hasonlóan három hónapon keresztül ő is folyamatosan kint volt Kijev főterén, ott volt akkor is, amikor egyik legközelebbi barátját, az akkor 19 éves Usztim Holodnyukot fejbe lőtte egy mesterlövész, miközben sebesült aktivistákon próbált segíteni a Hrescsatik metróállomás kijáratánál. Miután márciusban Oroszország megszállta a Krím félszigetet, majd kirobbant a fegyveres konfliktus Ukrajna keleti részén, Alina önkénteskedni kezdett: orvosi felszerelést szállított az ukrán hadseregnek, előfordult, hogy stoppolva jutott el a frontra. Év végén úgy érezte, mindent megtett, amit önkéntes munkával meg tudott tenni. Úgy döntött, katonaápoló lesz. „Öt év pszichoterápia alatt rájöttem, hogy részben bűntudatból csatlakoztam az egészségügyi zászlóaljhoz  – mondja Alina a Kijev belvárosában lévő irodájában, több mint két és fél évvel azután, hogy Oroszország totális inváziót indított Ukrajna ellen. –  Bűntudatom volt, amiért nem tudtam megmenteni a barátomat a Majdanon. Több mint tíz év telt el azóta, de még mindig dolgozom ezen a terápián.”  Döntésében szerepet játszott az is, hogy a fronton lévő barátai sokszor beszéltek arról, hogy a katonaorvosok és -ápolók nem mernek evakuálni a fronton a bombázások alatt.  „Arra jutottam, valakinek mégiscsak meg kell tennie.” 2015 elejétől összesen kilenc hónapig szolgált. Azt meséli, gyorsan alkalmazkodott, a háború megtanította értékelni az egyszerű dolgokat: a virágok illatát, az emberek kedvességét, vagy azt, amikor egyik társával viccelődik a walkie-talkie-n. A bűntudat viszont ide is elkísérte. Feltámadt az érzés, amikor egy katona belehalt sérüléseibe az evakuálás során, vagy ha nem volt lehetőség időben kimenekíteni mindenkit. Közben egyre romlott a fizikai egészsége – ma úgy fogalmaz, messze nem úgy működik a szervezete, mint más huszonnyolc évesnek. Az anyja előtt sokáig titkolózott, azt mondta neki, hogy az akkori kelet-ukrajnai hadieseményektől messze, egy Ivano-Frankivszk megyében lévő katonai bázison önkénteskedik, borscsot főz a katonáknak. Három–négy hónap múlva derült csak ki az igazság, miután Alina véletlenül elszólta magát.  „A férjem katona, úgyhogy ma már én is pontosan tudom, milyen érzés várni valakire, hogy hazatérjen a frontról  – mondja Alina. –  Tudom azt is, hogy várakozni sokkal nehezebb, mint ténylegesen a fronton lenni, mert mások döntései végérvényesen befolyásolhatják annak az életét, akit szeretsz. És ezekre a döntésekre nem tudsz hatással lenni.” Alina azóta pszichológusnak tanul, ma egy leszerelt katonákat és családtagjaikat segítő szervezet, a Vilnyi Vibir vezetője, azaz egyszerre veterán, katonafeleség és segítő szakember. Saját tapasztalata miatt jól tudja, milyen traumákon mennek keresztül a fronton szolgálók, és azt is, hogy mennyire megterhelő a Krím annektálásával és a kelet-ukrajnai szakadárállamok támogatásával több mint tíz éve tartó orosz invázió a fronton lévők családtagjainak. Szerepei külön-külön is küzdelmesek lennének, de az ukránok között ma már inkább az a ritka, ha valaki csak egyetlen oldalról érzékeli a háborút. Október elején több mint harminc emberrel beszélgettünk Ukrajnában a háború mentális hatásairól, és egyértelmű volt, hogy a szerepek szinte mindenkinél keverednek. Találkoztunk keletről és délről Kárpátaljára menekült, ma már ott praktizáló pszichiáterekkel, volt olimpikonnal, aki máig hazajár a harcok tépázta Zaporizzsjába, hogy úszásterápiát tartson veteránoknak, és jártunk olyan rehabilitációs klinikán, ahol hirtelen össze sem tudták számolni, hány alkalmazott férje harcol a fronton.         Sérült katonák az Unbroken rehabilitációs központban A katonai, geopolitikai és gazdasági szempontok mellett, mint minden háborúban, ebben is létezik egy szinte láthatatlan, pszichés front. Ezen a fronton Oroszország mindent megtesz, hogy pszichológiai értelemben is megtörje az ukránokat, akiknek egyre nagyobb erő kell már ahhoz is, hogy ép ésszel átvészeljék a mindennapokat. Kétrészes cikksorozatunkban azt mutatjuk be, hogy milyen pszichológiai hatással van a háború az ukránokra: min mennek keresztül a legkiszolgáltatottabb csoportok (köztük a sebesült vagy leszerelt katonák és családtagjaik, a menekültek, az orosz fogságból szabadultak vagy az Oroszországba deportált ukrán gyerekek), hogyan igyekeznek segíteni a velük foglalkozó szervezetek és szakértők, és mit élnek át azok, akik első ránézésre kevésbé kitettek az eseményeknek. Beszéltünk veteránokkal, fogságot elszenvedett férfiakkal, sérüléseiket épphogy csak felfogó katonákkal, évek óta otthonuktól több száz kilométerre élő menekültekkel és hétköznapi emberekkel. Mindegyikük története felfedett egy részletet az ukrán nemzetet átható fájdalomból, abból a traumából, amit törvényszerűen hoz magával a háború. Judith Herman amerikai pszichiáter, a traumakutatás egyik úttörője a háborúk hatásával részletesen foglalkozó  Trauma és gyógyulás  című könyvében azt írja, amikor traumatikus események természeti katasztrófák miatt következnek be, a történteket csak kívülről, például más országból szemlélők azonnal készek együttérezni az áldozattal. De ha a trauma egyértelműen emberi kéz műve, a kívülállók az áldozat és az elkövető között feszülő ellentét csapdájába kerülnek.  „Egy ilyen konfliktusban erkölcsi lehetetlenség semlegesnek maradni: a kívülállónak mindenképpen el kell köteleznie magát valamelyik fél mellett. Csábító lehetőség az elkövető oldalára állni, hiszen az elkövető mindössze annyit kér a kívülállótól, hogy ne tegyen semmit. Arra az egyetemes emberi vágyra apellál, hogy a rosszat senki sem akarja meglátni, meghallani vagy kimondani. Ezzel szemben az áldozat arra kéri a kívülállót, hogy ossza meg vele fájdalma terhét. Az áldozat cselekvést, elköteleződést és emlékezést követel.” I. „A  sérülésem utáni első időszakban depressziós voltam. Nem tudtam, hogyan fogok élni ezután, úgy éreztem, ilyen állapotban már nem kellek senkinek.”  Dmitróval a sérült katonák komplex rehabilitációjával foglalkozó Recovery kijevi kórházában találkozunk. A férfi orosz tüzérségi- és dróntámadásokban sebesült meg, mindkét lábát elvesztette.  „Attól is féltem, hogy ő elhagy  – néz rá a szomszédos ágyon ülő menyasszonyára, majd csókot dob neki. –  Neki köszönhetem, hogy ma már sokkal jobban vagyok.” Dmitro 2019-ben, önként csatlakozott a hadsereghez. A Dnyipropetrovszk megyéből származó férfi focistának készült, tagja volt a Krivij Rih-i Krivbasz nevű klub U19-es csapatának. Később megfordult a logisztikában, és volt biztonsági őr is, mielőtt belépett a hadseregbe. Bár elvégezte a pilótaképzést, mindig félt a repüléstől, így a 2022. februári orosz invázió után egy szárazföldi egységhez került. Utána fél évig a légvédelemnél dolgozott, végül újra áthelyezték, ezúttal a tüzérséghez. Az első három hónapban minden rendben volt, nem sérült meg senki. Hazamehettek pihenni, majd az újabb három hónapos szolgálat alatt egy alkalommal tüzérségi találat érte az egységét, amit rögtön utána két dróntámadás követett.         Dmitro fizioterápiás kezelést kap a Recovery kijevi részlegén „Épp visszafelé indultunk a bázisra az első találat után, amikor meghallottuk a drónokat. Az egyik az autónk hátuljába csapódott, a másik alattunk robbant fel. Elvesztettem az eszméletem. Amikor magamhoz tértem, éreztem, hogy nagyon nagy baj van a lábaimmal és a törzsemmel. Láttam, hogy az egyik társam szintén megsérült. A többiek továbbra is próbáltak minket kimenekíteni, de rádión ránk szóltak, hogy közeledik egy harmadik drón. Úgyhogy bevittek minket az erdőbe, betakartak falevéllel, hogy rejtve legyünk, egy embert otthagytak velünk, hogy tudjunk kommunikálni, és visszamentek a bázisra segítségért. Hallottam, ahogy közeleg az újabb drón, lombkorona-magasságban lehetett, tőlünk nem messze. Rettegtem, hogy ez is ránk talál.”           Dmitrónak sokat segít a rehabilitációban, hogy a menyasszonya bent lehet vele a kórházban A drón végül az üres autóba csapódott be, de Dmitrót ez nem nyugtatta meg. Érezte, hogy szörnyen szomjas, és biztos volt benne, hogy itt a vége. Váltott néhány csendes mondatot a társaival, végül húsz perc elteltével mégiscsak megérkezett az evakuáló csapat. Betették egy autóba, majd újra elájult. Emlékszik, hogy egyszer még magához tért egy épület pincéjében, halványan érzékelte, hogy levágták róla a ruháját. Legközelebb, amikor felébredt, egy Dnyipropetrovszk megyei kórházban volt, bal lábát addigra már amputálták. Az orvosok egy hétig próbálták megmenteni a jobbat, de térdtől lefelé annyira összetört és elfertőződött, hogy végül úgy döntöttek, ezt is levágják, mielőtt belehal a szövődményekbe. A támadásokban több szerve is megsérült, ezeket szintén műteni kellett. A következő hónapokban több rehabilitációs klinikán megfordult, ottjártunkkor egy hónapja volt a Recovery kijevi részlegén. Azt mondja, a fizikai rehabilitáció még most is nehéz, de úgy érzi, valamivel könnyebb, mint eddig: ma már tud ülni, térdelni, és nem érzi az eddigi pokoli fájdalmat, ha a bal oldalára fordul. És ami talán még fontosabb, fejben is jobban van. Az itt lévő katonák nem műtétre jönnek ide, hanem már a rehabilitációra, magyarázza Rosztyiszlav Andrusenko, a rehabilitációs központ kijevi egységének vezetője. Vannak, akiket rögtön az evakuáció után ideküldenek, mások katonai kórházakból érkeznek. A Recovery tizenhárom rehabilitációs központot tart fenn Ukrajna állami kórházaiban, eddig összesen tizenhatezer sérült katonát kezeltek – a cél, hogy 2025 elejére újabb öt központot hozzanak létre, így évente 25 ezer katona rehabilitációját tudnák elvégezni. A szervezetet 2022-ben alapította Viktor és Olena Pincsuk: a kezdőtőkét  a műkedvelő oligarcha  és felesége  az ikonikus lufikutya-szobrokról elhíresült Jeff Koons  egyik művének eladásából fedezte, ma is ők a projekt fontos finanszírozói. A sérültek többsége komoly agyrázkódás, fej-, hátsérülés vagy végtagvesztés miatt kerül be. Az ukrán Nemzeti Egészségügyi Szervezet fedezi a közegészségügyi intézményekben töltött rehabilitáció költségeit, így a Recoveryben töltött időt is. Egy rehabilitációs ciklus a szabályok alapján legalább két hét, egy páciens pedig évente kettő–nyolc ciklusra jogosult a sérülésétől függően. Andrusenko azt mondja, a náluk töltött idő átlagosan három–négy hét.         Rosztyiszlav Andrusenko, a rehabilitációs központ kijevi egységének vezetője Ha érkezik egy sérült katona, először alaposan kivizsgálják, majd összeáll egy orvosokból, gyógytornászokból, pszichológusokból, pszichoterapeutákból, pszichiáterekből, logopédusokból álló multidiszciplináris csapat, ami előkészíti a rehabilitáció menetét. Az egyik legfontosabb lépés, hogy megkérdezik a pácienst, milyen célt szeretne kitűzni maga elé a felépülés során. Andrusenko szerint a legtöbbjüknek már van valamiféle elképzelése, például hogy szeretnének futni, vagy megtartani a gyereküket a karjukban. Ezután kialakítják a megfelelő kezelési menetrendet a különböző szakterületek között, illetve ha szükséges, további szakértőket is bevonnak, például ha valakinek művégtagra van szüksége. Az orvosoknak és a pszichológusoknak úgy kell támogatni a sérülteket a kitűzött cél elérésében, hogy közben ne hagyják őket elrugaszkodni, segítsék őket abban, hogy elfogadják az új realitásokat, például egy végtag elvesztése után. Andrusenko szerint egy másik nehézsége a munkájuknak, hogy a katonák többsége a gyógyulás után visszatér a hadseregbe, még ha nem is mindig közvetlenül a frontra.           A sérültek többsége komoly fej-, hát vagy végtagsérüléssel kerül ide Darina Csernyikova, a Recovery egyik pszichológusa szerint az itt lévők pszichológiai állapota nagyban függ attól, hogy a rehabilitáció melyik szakaszában vannak. A frissen sérülteknél a fő cél annak elfogadása, hogy mostantól mire képes a testük és mire nem. Azokkal, akik régebben sebesültek meg, inkább azon dolgoznak, hogy hogyan illeszkedjenek be újra a társadalomba, hogyan kommunikáljanak a családtagjaikkal, vagy hogyan térjenek vissza a munkába. A leszerelt katonák pszichológiai állapotával foglalkozó kutatások már rég kimutatták, hogy a háborút testközelből átélő emberek gyakran éreznek éles határvonalat maguk és a háborút nem megjárt civilek között. Ezt Csernyikova is így látja:  „Sokakra jellemző, hogy problémát okoz nekik, hogy mit kezdjenek a civilekkel, ami gyakran okozhat nehézségeket a szocializációban és a reintegrációban. Az egyik páciensem ezt úgy fogalmazta meg, hogy neki két különböző világ létezik: az egyikben azok vannak, akik ott voltak a fronton, a másikban azok, akik nem.”         A társadalomba való visszailleszkedés elsősorban azok esetében kérdés, akik már nem térnek vissza harcolni. Azoknál, akik a rehabilitáció után folytatják a szolgálatot, a legfontosabb cél a fizikai állapot stabilizálása és az esetleges poszttraumás stressz zavar (PTSD) kezelése. A terápián ilyenkor nem érintenek mély témákat,  „az élet nagy kérdéseit” , mondja Csernyikova. Van egy harmadik, speciális csoport is: azok a katonák, akiket a sérüléseik miatt a hadsereg már nem vesz vissza, de ők mégis visszatérnének.  „Ilyenkor fontos, hogy megértsük, miből ered a motiváció: tényleg vissza akar menni, vagy ez csak a trauma következménye?”  Csernyikova szerint általános tévhit, hogy a rehabilitáció nagy része a PTSD kezeléséről szól, a poszttraumás stressz zavar nem érint mindenkit (az ő intézetükben részben azért van kevés eset, mert a katonák hamar idekerülnek, a PTSD pedig sokszor csak késve alakul ki). Rengetegen küzdenek szorongással, depresszióval, agresszióval, gyakoriak a jövővel kapcsolatos frusztrációk, a gyász és a bűntudat. Utóbbi háttere is szerteágazó lehet: van, aki azért érez bűntudatot, mert ő lábadozik, amíg a többiek a fronton vannak, sokan küzdenek azzal a gondolattal, hogy nem tudták megmenteni egy társukat, hogy nem vigyáztak eléggé saját magukra, hogy sérülésük terhet jelent a családjuknak, és olyan is előfordul, hogy valaki úgy érzi, nem tett meg mindent a hazájáért.         Darina Csernyikova pszichológus A veszteségérzés is komplex érzelmekkel jár, részben azért, mert sokan egyszerre több területen is gyászolnak: gyászolják a fronton elesett társaikat, saját testi veszteségeiket, odaveszett házukat, városukat, vagy épp széttöredezett családjukat. Az agresszió kezelése szintén összetett, mert az agresszív viselkedés lehet a PTSD egyik tünete, de Csernyikova szerint arra is van példa, hogy valakit nem diagnosztizálnak PTSD-vel, mégsem tudja kontrollálni magát, például a fejét ért sérülés miatt. A sérülések sokszor okoznak szexuális zavarokat, így tabunak számító, de fontos téma a szexuális rehabilitáció is. A pszichológus azt mondja, nála eddig mindössze ketten merték ezt a témát behozni a terápiájukra – az a néhány hét, amit a többség itt tölt, nem is alkalmas az átfogó feltárásra –, de a kórház közös tereiben sok szakkönyv van a témában, a szakemberek időnként észreveszik, hogy a páciensek lapozgatják ezeket.         Fejsérült katona tanult krumplit pucolni a kórház közös konyháján, a mozgássorozat a motoros készségeket fejleszti. A terápiás foglalkozás során a betegek együtt készítenek borscs levest A Recovery pszichológusai dolgoznak a családtagokkal is (közülük sokan bent alhatnak a férjeikkel vagy fiaikkal, ha komoly fizikai sérülésük van), mert az ő mentális állapotuk nagyban befolyásolhatja a rehabilitáció menetét. Csernyikova szerint a családtagoknál az a tévhit okozza a legnagyobb nehézséget, hogy a rehabilitációhoz mindössze egy–két hét kell.  „Azt gondolják, hogy utána visszatér hozzájuk a férjük vagy a fiuk, abban reménykednek, hogy újra »normálisak lesznek«, ez pedig sokszor vezet csalódottsághoz, félreértésekhez, konfliktusokhoz.”  A türelemre már csak azért is szükség van, mert az agyat érintő sérülések tényleges változást okozhatnak a személyiségben, mint ahogy önmagában a fronton átélt traumák is megváltoztathatják a katonák karakterét, érzelmi állapotát. Viszont a túlzó támogatás is visszaüthet.  „Sokszor alakul ki, főleg anya–fiú kapcsolatban, hogy a családtag elkezdi túlfélteni a pácienst, és minden egyes lépéséről beszámol az orvosoknak: most felkeltünk, most átmentünk a másik szobába, most pisiltünk… A szülő részéről túl nagy kontrollt, az ápolt részéről fullasztó kényelmet alakít ki, ami megnehezíti, hogy idővel le tudjanak válni a családtagról.” II. „B ékeidőben hősködni, de a háború elől elmenekülni – ez nem az én stílusom. A szívem azt diktálta, hogy csatlakozzak a hadsereghez.”  Volodimir egy éve van az Unbroken rehabilitációs központban Lvivben. Az ötvenes éveiben járó, öblös hangú férfi egy árnyalatnyival hangosabban beszél, mint mások, az aknatámadás után, amiért idekerült, nemcsak az arca egy részét és a végtagjait nem tudták megmenteni az orvosok, de komoly halláskárosodása is lett. Az interjúra büszkén, jókedvűen mond igent, az arcán lévő markáns nevetőráncok is arra utalnak, hogy mosolygós ember. Mellette ülő édesanyja a fotózás előtt még gyorsan megigazítja a férfi ruháját, és végig mellettünk marad, időről időre ukránul civakodnak azon, hogy pontosan mikor és hogyan is történtek az események. Volodimir Herszon és Dnyipropetrovszk megye határán élt 2022 februárjáig. Biológusként és geográfusként végzett a kilencvenes években, de az alacsony kutatói fizetés miatt hamar karriert váltott, egy acélgyártó cégnél helyezkedett el, és később is ebben a szektorban maradt. Miután Oroszország 2022-ben lerohanta Ukrajnát, önkéntes alapon elkezdte segíteni a hadsereget az orosz csapatok bemérésében: ebben földrajztudása mellett az is hasznos volt, hogy hobbija, a vadászat miatt nagyon jól ismerte a környéket. Gyakran szinte karnyújtásnyira volt az ellenségtől, de utólag azt meséli, az első hetekben annyira hajtotta az adrenalin, hogy még kereste is a veszélyes helyzeteket. Másfél hónap után úgy döntött, csatlakozik a hadsereghez, hivatásosként is az ukrán hírszerzés felderítője lett.         Volodimir az Unbroken rehabilitációs központban Lvivben Kétszer sérült meg súlyosan, mindkettőre napra pontosan emlékszik. 2022. december 19-én  Bahmut mellett  tűzharcba keveredtek  a Wagner-zsoldoscsoport néhány tagjával , amikor felrobbant a közelében egy akna, megsebesítve a bal karját – mesélés közben feltűri pólója ujját, hogy lássuk a jó másfél arasznyi heget. Másodszor Harkiv megyében robbant fel mellette egy akna, 2023. augusztus 30-án, ekkor szerezte az összes többi sérülést, mutat végig magán. Három kitüntetést kapott utána, szól közbe édesanyja. Sokáig úgy tűnt, hogy a jobb lábát meg lehet menteni. Volodimir rámutat a téglalap alakú hegre a bal vádliján, innen vettek át bőrt az orvosok a jobb lába műtétjéhez, végül az idelátogató amerikai specialisták mondták ki, hogy amputálni kell.         Az Unbroken fizioterápiás részlegén a szakemberek mellett a családtagok is részt vehetnek a foglalkozásokon Tavaly ősz elején néhány hetet töltött egy katonai kórházban, nagyjából egy éve van az Unbrokennél. Amikor arról kérdezzük, hogy érzi magát mostanában, sokat vár a válasszal. Fizikailag teljesen normálisan, mondja végül. Az viszont nagy kihívás, hogy kitalálja, hogyan éljen láb és kar nélkül, és nehezen tudja elképzelni azt is, milyen lesz az élete úgy, hogy vadászni és búvárkodni már sosem fog tudni. A Recoveryvel ellentétben az Unbrokennél végeznek műtéteket is. Oleh Biljanszki, az Unbroken orvosigazgatója szerint a harctéren szerzett sérülések a legbonyolultabb esetek, amikkel a náluk dolgozó orvosoknak valaha dolguk volt.  „Arra soha nincs példa, hogy valaki csak egy sima töréssel vagy agyrázkódással érkezik. Folyton azt hiszem, hogy már mindent láttunk, de aztán mindig jön valami új, amivel addig sosem találkoztunk. Nemrég bekerült hozzánk egy férfi, aki elvesztette a látását, eltört a gerince, amputálni kellett az egyik végtagját, és több csonttörése is volt. Mindez egyetlen ember testén.”         Az Unbrokennél a Recoveryhez hasonlóan multidiszciplináris szakértői csapat dolgozik, öt–tíz orvos, logopédus, gyógytornász és pszichológus foglalkozik egy emberrel. A szervezet 2022 tavaszán jött létre a helyi kórház vezetőinek és Lviv polgármesterének kezdeményezésére, miután rájöttek, hogy az új háborúhoz nem lesz elég a már meglévő katonai kórházak és rehabilitációs intézetek kapacitása. Összesen 200–250 férőhely van náluk, eddig kétezer ember rehabilitációját látták el. 2022 júniusa óta már saját gyártású művégtagokkal is tudják segíteni az itt lévők gyógyulását. Az egyénre szabott protéziseket 3D-nyomtatóval készítik, de egyelőre csak az egyszerűbb eszközöket tudják házon belül legyártani: csuklótól lefelé már tudnak művégtagot készíteni, a bonyolultabbakat az Ottobock német gyártótól szerzik be. Kezdetben civilek is jöttek a támadások által leginkább érintett keleti és déli területekről, de ma már leginkább csak katonák vannak náluk.  „Az elején sok olyan civil sebesültünk volt, aki azért sérült meg, mert nem vonult fedezékbe a rakétatámadás elől, hanem kint maradt nézelődni. Ilyen az emberi természet, akkor ez még érdekesnek számított. Ma már nem az”  – mondja Biljanszki.         Oleh Biljanszki, az Unbroken orvosigazgatója Az orvosigazgató azt mondja, rengeteg mindenben támaszkodnak külföldi, főleg amerikai, kanadai, izraeli és brit specialistákra. Közülük sokan személyesen is eljönnek, hamarosan például ausztrál és amerikai orvosokból álló csapat érkezik néhány hétre, hogy segítsék az Unbroken új gerincsebészetét a megnyitása utáni első hetekben. Sokat segít nekik egy kanadai orvoscsapat is, akikkel minden pénteken megosztják a hét legnehezebb eseteit. Biljanszki szerint az elmúlt két és fél évben azonban az ő orvosaik is annyi mindent megtapasztaltak, hogy ma már inkább oda-vissza zajlik a tudásmegosztás.  „Nagy szerencse, hogy megvan a lehetőségünk arra, hogy kommunikálhassunk más országok szakértőivel, hogy bármikor felhívhassuk őket. Van, hogy felügyelik a munkánkat, van, hogy tanácsot adnak, és olyan is, hogy csak elbeszélgetünk, mert már ezáltal is csökken a rajtunk lévő nyomás és stressz. Néha fontos, hogy valaki kimondja: megtettél minden tőled telhetőt.” III. Judith Herman a fent már említett könyvében azt írja, a traumatikus eseményekről nem azért mondjuk, hogy  „nem mindennapiak” , mert ritkán történnek meg, hanem mert meghaladják az ember mindennapi alkalmazkodási képességét. A pszichés traumák közös jellemzője az intenzív félelem, a kiszolgáltatottság, a kontrollvesztés és a megsemmisülés fenyegetésének érzése: traumás reakciók akkor alakulnak ki, ha az emberi cselekvés hatástalan, ha sem a küzdelem, sem a menekülés nem lehetséges, ilyenkor az ember önvédelmi rendszerének működése felborul. A traumát átélt emberek úgy éreznek és cselekednek, mintha idegrendszerük levált volna a jelenről. A traumás emlékek nem úgy működnek, mint a felnőttek emlékei, azaz nem illeszkednek be egy folytonos élettörténetbe, nincs kontextusuk, inkább élénk érzetek és képek formájában kódolódnak. Valahogy úgy, mint a kisgyerekek emlékei.         Katona az ungvári kórház csikósgorondi pszichiátriai részlegének egyik kórtermében A borzalmakat átélő emberek tehát előre kiszámítható pszichés sérüléseket szenvednek. A háborúra ez különösen igaz, sőt, a traumakutató azt írja, a pszichés trauma valóságát az első világháború katasztrófája kényszerítette újra köztudatba a 19. század kutatásai – többek között Sigmund Freud hisztériás nőkön végzett terápiás munkája – után. Az első világháború után az orvosok világszerte azzal szembesültek, hogy az állóháború borzalmait átélő férfiak megdöbbentő arányban kezdtek összeomlani. Az orvosok a tüneteket (sikoltozás, zokogás, mozgásképtelenség, némaság, eszméletvesztés, érzelemmentesség) eleinte fizikai okoknak tudták be – a jelenségre egy angol pszichológus a  „gránátsokk”  kifejezést használta, azt gondolván, hogy a katonák a robbanások következtében agyrázkódást szenvedtek. Miután nyilvánvalóvá vált, hogy a tünetek olyanoknál is jelentkeznek, akiket nem ért semmilyen külső, fizikai trauma, a katonai pszichiáterek szép lassan belátták, hogy a gránátsokk tüneteit pszichés trauma okozza. A harctéri neurózis iránt a második világháború után újra feltámadt az orvosi érdeklődés: 1946-ban két amerikai pszichiáter, J. W. Appel és G. W. Beebe arra jutott, hogy 200–240 bevetésben töltött nap elég ahhoz, hogy a legerősebb katonát is megtörje.  „Nincs olyan, hogy valaki »hozzászokik a harchoz«. A harc minden pillanata hatalmas megterhelést jelent, s az emberek a harc hevességétől és hosszúságától függően összeomlanak. Ezért a háborúban a pszichiátriai sérülések éppúgy elkerülhetetlenek, mint a lőfegyver vagy repesz okozta sebesülések” , írták.         A a csikósgorondi pszichiátria közös helységében nemcsak ebédelni, hanem olvasni és játszani tudnak a betegek Nem csoda, hogy a komplex rehabilitációs központok mellett az ukrán kórházak pszichiátriái is rendkívül leterheltek. Így van ezzel az ungvári kórház három pszichiátriai osztálya is: a kórházhoz a beregszászi, a csikósgorondi és az ungvári egység tartozik. Ottjártunkkor utóbbit épp újabb épülettel bővítették, hogy több katonát tudjanak fogadni, de tervezik a csikósgorondi részleg felújítását is. Az általános rehabilitációs központokhoz képest a pszichiátriákon érthető módon jóval magasabb a PTSD-sek aránya: Kovács Elvira pszichiáter, a csikósgorondi pszichiátria vezetője 80 százalékra teszi a PTSD-vel diagnosztizált katonák arányát az intézményükben, az esetek harmadában ez agresszióval is jár. Az ő munkájukat is megnehezíti, hogy az itt lévő katonák döntő többsége vissza fog térni a frontra, kivéve, ha a pszichiáterek azt állapítják meg, hogy túlságosan betegek a további szolgálathoz. Kovács Elvira szerint 2022-ben még rengetegen voltak, akik a felépülésük után kifejezetten vissza akartak menni harcolni, ma már jóval kevesebben. Sőt, sokaknak már a puszta gondolat is nehezen elviselhető.  „Elfáradtunk. A betegek is, és az orvosok is”  – mondja. Az orvosok helyzetét nehezíti, hogy alig találnak munkaerőt (például ápolót, takarítót), a környékbeli településekről a nők külföldre mentek, a férfiakat besorozták, nekik is volt kollégájuk, akit behívtak.  „Egy ember ma annyit dolgozik, mint régebben kettő”  – teszi hozzá Ilja Perszany, a csikósgorondi pszichiátria katonai részlegének vezetője, aki 2022-ben mindenét hátrahagyva  menekült el családjával Mariupolból , miután közel egy hónapig bújkáltak egy pincében az oroszok elől.         Vladiszlav Pljekov pszichiáter, pszichoterapeuta, az ungvári klinika orvosigazgatója „Ez a háború nagyon más, mint azok, amiket eddig a szakirodalomból megismertünk. Az Amerikai Pszichiátriai Társaságnak vannak kezelési útmutatásai a vietnámi és az afganisztáni háború tapasztalatai alapján, de ez a háború más tüneteket hoz elő a katonákból, ezért a terápiás megközelítést is igazítani kell a mostani tapasztalatokhoz”  – mondja Vladiszlav Pljekov pszichiáter, pszichoterapeuta, az ungvári klinika – egyébként zaporizzsjai – orvosigazgatója. Pljekov szerint például jóval magasabb az úgynevezett komplex PTSD-vel diagnosztizáltak aránya az amerikai pszichiáterek tapasztalataihoz képest. A komplex PTSD esetén nagyobb az érzelmi kiegyensúlyozatlanság aránya, az ilyen betegek gyakran veszélyesek lehetnek másokra. Gyakoribb az is, hogy a PTSD depresszióval társul, és az addikcióval kezelt betegek aránya is jóval magasabb, mint az amerikaiaknál. A PTSD tünetei változatosak: sokan panaszkodnak alvászavarra, gyakoriak a traumatikus pillanatokat felidéző rémálmok, az emlékbetörések (a traumatikus pillanat kitörölhetetlen bevésődése), a traumára emlékeztető interakciók kerülése, a fronton odaveszett társaik miatti gyötrő bűntudat, a fokozott, szorongásos készenlét, például a zajokra adott túlzott reakció.  „Itt, 1300 kilométerre a fronttól is előfordult, hogy egy beteg meghallotta egy helikopter hangját, amitől a padlóra vetette magát, és eltakarta a fejét a kezével. Ilyenkor egy percre elveszítik a tájékozódást térben és időben”  – mondja. A pszichiátriára sokan kerülnek be fejsérülés miatt kialakult mentális betegség miatt is, ami gyakran társul PTSD-vel – a kettő kombinációja Pljekov szerint jelentősen megnehezíti az ilyen betegek kezelését.           A csikósgorondi pszichiátria udvara „A traumát úgy kell elképzelni, mint egy téglát vagy legókockát, minden trauma egy újabb elem az épületen – mondja. – Ebben a háborúban a katonáink épületein nagyon sok a tégla, és ezek nagyon intenzíven, nagyon nagy sebességgel rakódnak rájuk. Rengeteg páciensünk van, aki nagyon gyors lefolyás után kerül hozzánk.”  Pljekov szakmai álláspontja az, hogy a PTSD-ből nem lehet teljesen kigyógyulni.  „Még ha a kezelés után a betegünk állapota jelentősen javul, a rendellenesség egyes tünetei örökre megmaradnak, még ha nem is érik el a PTSD hivatalos, kórházban mért diagnosztikai szintjét.” IV. Denisz Szilantyiev olimpiai ezüstérmes úszó bár Kijevben lakik, rendszeresen hazajár szülővárosába, Zaporizzsjába, ahol csapatával úszásterápiát tart sérült katonáknak és veteránoknak. 2022-ben eleinte menekült gyerekeknek és katonák gyerekeinek kezdtek el terápiát tartani, a katonáknak szóló rehabilitációs programot idén augusztusban indították el. Az egykori úszó és politikus (2014 és 2019 között a baloldali-populista párt, az Oleh Ljasko Radikális Pártja parlamenti képviselője) több mint húsz éve foglalkozik úszásterápiával, 2001-ben, egy évvel olimpiai ezüstérmének megszerzése után ebben a témában írta a PhD-disszertációját. Szilantyiev nincs ott minden egyes zaporizzsjai terápián, ezeket egykori edzője vezeti más úszóedzők segítségével.  „Nem az a cél, hogy ússzanak, hanem az, hogy javuljon a lelki és fizikai állapotuk azáltal, hogy a vízben vannak. Sokan depressziósak, vagy úgy érzik, magukra hagyták őket. Ezek a foglalkozások kicsit mintha felemelnék őket”  – mondja. Mivel mindenkinek mások a testi adottságai, a résztvevők egyéni feladatokat kapnak, bár maga a terápia csoportban zajlik – a terápia fontos része, hogy az itt lévő veteránok számukra ismerős és komfortos közegben lehetnek. Az edzők megvizsgálják, kinek milyen problémái, sérülései, betegségei vannak, utána orvosokkal konzultálva állítják össze az egyéni gyakorlatsort. Az első néhány alkalom szinte mindig kimerítő, akár fájdalmas is, de Szilantyiev szerint az úszásterápia megmutatja a résztvevőknek, hogyan fektessenek munkát a céljaik elérésébe, és utána hogyan alkalmazzák ugyanezt az erőt az életük más területein.         Denisz Szilantyiev olimpiai ezüstérmes úszó Az exúszó kezdeményezése nem egyedi, Ukrajnában 2014 óta számtalan civil szervezet jött létre leszerelt katonák segítésére. A rehabilitációs központokkal ellentétben ezek nem a fizikai-lelki rehabilitációt célozzák, hanem abban segítik a sokszor akár évekig katonai szolgálatban lévő férfiakat és nőket, hogy visszailleszkedjenek a társadalomba és újra hétköznapi életet tudjanak élni. Az igyekezet érthető, becslések alapján a veteránok és családtagjaik ma több mint ötmillióan vannak a 44 millió fős Ukrajnában. Miután 2015 végén úgy döntött, nem tér vissza az egykori keleti frontra, Alina Vjatkina, a fiatal veterán, akinek történetével ez a cikk kezdődött, folytatta az egyetemet Lvivben.  „Nálam kimaradt az a felhőtlen egyetemista időszak, amikor csak bulizol, és mindennel elégedett vagy az életben. A kollégiumban rengeteg volt a buli, de én csak arra emlékszem, hogy mennyire zavart a zaj, és az, hogy nem tudok aludni – az alvás a fronton mindennél fontosabb volt. Problémát okozott a tömegközlekedés használata is, pánikrohamhoz hasonló tüneteim alakultak ki.”  Az egyetemi orvos PTSD-t diagnosztizált nála, felírt néhány gyógyszert, amitől javultak a tünetek. Alina viszont továbbra is úgy érezte, valami elválasztja az emberektől. Ebből az állapotból végül egy Facebookon meghirdetett, harctéri traumákról szóló előadás húzta ki, nem sokkal utána elkezdett önsegítő csoportokba járni más veteránokkal. Közben pszichoterápiába is belevágott. Ez sokat segített gyerekkori élményei feldolgozásában, és ez azért volt fontos, mert ezek az élmények vezettek ahhoz, hogy önként jelentkezett katonaápolónak.Végül ő maga is veteránokat segítő szervezeteknél helyezkedett el. Az általa vezetett szervezet, a Vilnyi Vibir ma csoportos és egyéni terápiával (traumafókuszú terápiával és kognitív viselkedésterápiával), támogatói csoporttal és különféle tréningekkel segíti a veteránokat és családtagjaikat. Tavaly fejlesztettek egy applikációt is, ami többek között a depresszió, a szorongás és a pánikroham tüneteinek enyhítésében segít, és abban is orientálja a felhasználókat, mikor érdemes pszichológushoz fordulni. Alina azt mondja, sokaknak tényleg az applikáció jelenti az első lépést, utána már bátrabban merik szakember segítségét kérni.         Alina Vjatkina, a veteránok segítő Vilnyi Vibir szervezet vezetője „Ha az embert trauma éri, az agy nem tudja elhelyezni az eseményt a múltban, emiatt a test folyamatosan reagálni akar, mert a trauma »befagyasztott« állapotban marad. A terápia célja, hogy az agy elhelyezze az emléket, hogy integrálja az eseményt az élettörténetünkbe, de dolgozunk azokon a triggereken is, amik kiválthatják a PTSD-s tüneteket”  – mondja. Más pszichológusokhoz hasonlóan Alina is kiemeli, hogy a PTSD nem érint mindenkit – ukrán statisztika nincs, az amerikai statisztikák alapján 20 százalék az arány a veteránok körében –, őket elsősorban szorongás, depresszió, kimerültség miatt keresik fel. Mellette sokaknak vannak párkapcsolati problémáik: nehéz három éven keresztül úgy kapcsolatot fenntartani, hogy az egyik fél egy teljesen párhuzamos életet él a fronton. A feldolgozás során persze nem csak a harctéri emlékekről esik szó: „Egy nagyon komoly döntés az, ha az ember arra jut, hogy csatlakozik a hadsereghez, egy ilyen kérdésben nem lehet felszínes indíttatásból döntést hozni. Ennek általában korábbról gyökerező okai vannak, így a terápia alatt fontos feltárni ezeket is.” Az ukránok általános pszichés állapotáról azt mondja, az első év a szorongás éve volt, a második pedig a depresszióé és az apátiáé.  „Először mindenki sokkban volt, borzasztó dolgoknak voltunk szemtanúi, és senki sem tudta, mit kell tennie, ami óriási szorongással járt. Utána az emberek rájöttek, hogy a háború el fog húzódni, rengeteg történetet hallottunk arról, hogy milyen tragédiákon megy keresztül a nemzet, elkezdte átitatni az országot a gyász, a szomorúság és a depresszió.”  Alina szerint sok pszichológus azt várta, hogy a harmadik év még súlyosabb lesz, hiszen látványos, hogy mennyire kimerültek az emberek a háborúban. A szakemberek azt feltételezték, sokaknak már nincs erőforrása arra, hogy megküzdjenek a hétköznapokkal.  „Talán még korai konklúziót levonni, de a legnagyobb meglepetésünkre egyelőre mégsem látjuk, hogy romlott volna a helyzet, bár sokan kérnek segítséget krónikus stressz, általános kimerültség miatt, vagy azért, mert lehetetlen tervezni, annyira függ az emberek élete a háború alakulásától. Őszintén szólva fogalmam sincs, hogyan képesek az emberek továbbra is megbirkózni a helyzettel. De valahogy mégis képesek rá.” A cikksorozat következő részében azzal foglalkozunk, milyen hatással van a háború általánosságban a civilekre, és néhány kiszolgáltatott helyzetben lévő csoportra: gyerekekre, akiket orosz nevelőszülőkhöz deportáltak az elfoglalt területekről, belső menekültekre és orosz fogságból szabadult emberekre. A cikk az Európai Unió pénzügyi támogatásával készült. Tartalma a Telex kizárólagos felelőssége, semmilyen körülmények között nem tekinthető az Európai Unió álláspontját tükrözőnek. ", "site": "https://telex.hu/rovat/kulfold"}
{"title": "\n        Kukásautóból kampányoló Trumppal gyűrűzött tovább az amerikai elnökválasztás szemét-gate-je\n       ", "body": "\n„Hogy tetszik a kukásautóm?” – kérdezte szerdán a narancssárga láthatósági mellényt viselő Donald Trump az újságíróktól a wisconsini Green Bayben, miután a Boeing 757-eséről lesétálva beült a nevével ellátott jármű anyósülésére. A bizarr jelenet az amerikai elnökválasztási kampány napok óta húzódó szemét-gate-jének újabb állomása volt, amellyel Trump a regnáló elnök, Joe Biden egy nappal korábbi kijelentésére akarta felhívni a figyelmet – írja az  AP . Trump a kukásautóval vállaltan Kamala Harrisnek és Joe Bidennek üzent, arról is beszélt, hogy imádja Puerto Ricót, Puerto Rico pedig imádja őt, és megint elmondta, hogy semmit nem tud a humorista Tony Hinchliffe-ről, aki  pár napja szemétszigetnek nevezte Puerto Ricót  a kampányeseményén, sőt, soha nem is látta őt. „Remélem, élvezték ezt a kukásautót, nagyon köszönöm” – zárta a rendhagyó sajtótájékoztatót. Az akcióval Trump láthatóan megpróbálta magához ragadni a kezdeményezést a szemetes sztoriban, amire azután kapott lehetőséget, hogy Joe Biden elnök  előző nap látszólag szemétnek nevezte  a támogatóit. Biden a szemétszigetes megjegyzésre reagált úgy, hogy „az egyetlen szemét, amit ott lebegni látok, azok a követői”, és bár Harris kampánystábja megpróbálta kimagyarázni a dolgot, és menteni a menthetőt, a bajt már nem tudták visszacsinálni. Azt nehéz megmondani, hogy hova tud még fajulni a szemét-gate az elnökválasztás előtti napokban, de az mindenesetre biztos, hogy az ebből született kukásautós performansz nem volt teljesen formabontó Trump kampányában. A republikánus elnökjelölt ugyanis nemrég  egy pennsylvaniai McDonald'sban  állt be krumplit sütni, reflektálva ezzel arra, hogy Kamala Harris korábban azt mondta, tinédzserként egy Mekiben dolgozott. A gyorsétteremlánc amúgy  elhatárolódott az akciótól . ", "site": "https://telex.hu/rovat/kulfold"}
{"title": "\n        Zelenszkij: Budapestnek nem kell megszavaznia Ukrajna NATO-tagságát, az is elég, ha nem emel vétót\n       ", "body": "\n„Azt kérjük hogy ne blokkolják Ukrajna meghívását a NATO-ba, tehát nem kérünk támogatást vagy szavazatot, csak azt, hogy ne blokkolják. Ez a pont most része a javaslatainknak. Nagyon szeretnénk, ha Magyarország ezt a pontot sem blokkolná” – jelentette ki Volodimir Zelenszkij ukrán elnök egy ungvári panelbeszélgetés során a  TV21 Ungvár  szerint. Az ukrán elnök a megyei adminisztrációjában dolgozó vezetőkkel találkozott, például a kárpátaljai megyei tanács magyar képviselőivel is. Velük kapcsolatban megjegyezte, hogy a magyar képviselők sokat tehetnek azért, hogy eredményes legyen a párbeszéd Budapesttel. Az elnök arról beszélt, hogy az Ukrajna és Magyarország között most körvonalazódik egy kétoldalú megállapodás, aminek fontos része a biztonság és a NATO-val való együttműködés. Ennek a dokumentumnak a része lenne Kijev fent idézett kérése is, ha Budapest nem húzza azt ki. A megállapodásban „sok minden szerepel, többek közt a félreértések vagy a jövő és a múlt történelmi kérdéseinek megoldása, hogy ne merüljenek fel kisebbségi problémák” – hangsúlyozta Zelenszkij. Az ukrán elnök hozzátette: a kisebbségi kérdésekkel kapcsolatos javaslataikat már megosztották a magyar féllel is, és jó szívvel gondolnak a magyarokra, akik befogadják az ukrán menekülteket. ", "site": "https://telex.hu/rovat/kulfold"}
{"title": "\n        Újra utcára kerülhetnek a kárpátaljai menekültek\n       ", "body": "\nOktóber végéig, vagyis csütörtökig szólt a Magyar Máltai Szeretetszolgálat szerződése egy szállásadóval, hogy segítse a Tatabányához közeli, kocsi szállásról még augusztus végén utcára tett, Ukrajnából érkezett menekülteket –  értesült a Népszava . A lap azt írja, szerdán még nem írtak alá új szerződést, egyelőre nincs hír a hosszabbításról. Ez pedig azt jelentheti, hogy az érintetteknek megint csomagolniuk kell. A szálláshelyeken a hónap közepén még 60-70-en voltak, 15-20-an pedig más megoldást találtak. A többieket Tatabányán helyezték el. Nagy Bernadett, a Magyar Helsinki Bizottság munkatársa a Népszavának azt mondta, a korábban utcára tett menekültek egy részét Fejér megyei családi házakban szállásolták el, de nehéz helyzetben vannak. Munkát nem kapnak, szállásadójuk pedig csak annyi pénzt kap, amiből épphogy a szállásra futja, de ételre már nem jut – mondta Nagy. A Népszava többször kereste a Magyar Máltai Szeretetszolgálatot, de érdemi információt nem kaptak. A Magyar Helsinki Bizottság bíróságon akarja elérni, hogy az állam ne fossza meg az ukrajnai menekülteket szálláshelyüktől és ellátásuktól. A Kocsról kilakoltatott menedékes családok képviseletében indított per tárgyalását e hét keddre tűzték ki, egy nappal a tárgyalás előtt azonban formai okokra hivatkozva elhalasztotta a bíróság. Augusztus 20-án több ezer kárpátaljai menekült került utcára egy új kormányrendelet miatt,  több százan közülük Kocson.  A nyáron elfogadott módosítás értelmében ugyanis csak azoknak a menekülteknek jár támogatott szállás, akiknek a Magyarországra érkezésük pillanatában a magyar kormány által „háború sújtotta övezetként” nyilvántartott területek valamelyikén volt a regisztrált ukrajnai lakhelyük. Az új szabályok miatt a kritériumokat nem teljesítő menekültek alternatív szállást sem kaphatnak. Paradox módon sokan azért eshetnek el az ellátástól, mert kettős állampolgárok. A kárpátaljai menekültekről szóló korábbi riportunkat  itt olvashatja . ", "site": "https://telex.hu/rovat/kulfold"}
{"title": "\n        Blikk: Több Budapestre tartó utast is a valenciai reptéren hagyott szerdán a Ryanair, a csomagjaikat viszont elvitte\n       ", "body": "\nA Ryanair egyik szerdai járata több Budapestre tartó utasát is ott hagyta a valenciai reptéren, miközben a csomagjaikat viszont elhozta Spanyolroszágból – derül ki a  Blikk  cikkéből. A lapnak nyilatkozó Mariann szerint a szerdán reggel 9 körül induló járat nagyjából 50 utast hagyhatott a reptéren. A beszámoló szerint az érkező és az induló utasok is ott ragadtak a reptéren a tartományt sújtó árvíz miatt. A reptéren eluralkodott a káosz, és korán reggel csak néhány ablak volt nyitva, ahol utasfelvételt végeztek. Mariann szerint ügyintézők eltérő információkat adtak a csomagfeladásról, így több órás eltéréssel tudta feladni a családja a csomagjait. Mire ez sikerült, már közel volt a beszállás ideje, de a reptéren azt mondták nekik, hogy megvárják őket. A gép indulási információi sem voltak kiírva, de végül sikerült megtalálni a kaput. „…Ott közölték velünk, hogy itt hagyott minket a gép, de a csomagunk az rajta van. Mindezt három gyerekkel, és nem mi voltunk az utolsó utasok, akik így jártak” – mondta a nő a Blikknek. A család szerint nem volt szokásos utolsó figyelmeztetés a Budapestre induló utasoknak, a reptér pedig a Ryanairhez küldte őket a problémával. A társaságnál több óra várakozás után végül azt sikerült elérnie Mariannéknak, hogy jegyet kaptak egy két nappal későbbi járatra, ami Malagából indult. A család elmondása szerint a szállással, étkezéssel együtt félmillió forintba került így a hazajutás. Az esettel kapcsolatban kerestük a Ryanairt és a spanyolországi magyar konzulátust is. Valenciában kedden rekordmennyiségű eső esett le nagyon rövid idő leforgása alatt, ami hirtelen árvizeket eredményezett az egész tartományban. Az árvíz autókat sodort el, hidakat rombolt le. Voltak olyanok, akik fákba kapaszkodva próbálták elkerülni, hogy elragadja őket a víz. Az országban  legalább 95 ember életét vesztette  és sokakat eltűntként keresnek. ", "site": "https://telex.hu/rovat/kulfold"}
{"title": "\n        Észak-Korea interkontinentális ballisztikus rakétát lőtt ki\n       ", "body": "\nÉszak-Korea helyi idő szerint csütörtök kora reggel interkontinentális ballisztikus rakétát (ICBM) lőtt ki, amely 86 percig repült, és több mint ezer kilométert tett meg, mielőtt a keleti partjainál lévő vizekbe zuhant – közölte Dél-Korea hadserege. A BBC azt írja , ez az eddigi leghosszabb repülés, amelyet egy ICBM-nél feljegyeztek. Észak-Korea legutóbb tavaly decemberben lőtt ki ICBM-et, dacolva a régóta fennálló ENSZ-szankciókkal. Az Egyesült Államok a kilövést „az ENSZ Biztonsági Tanácsának több határozatának durva megsértéseként” aposztrofálta.           Hvaszong–18 interkontinentális ballisztikus rakéta önjáró kilövőálláson egy 2023. decemberi teszten és az október 31-i rakétateszt, ahol egy ilyen típusú rakétát lőttek ki – Fotó: KCNA / AFP; Reuters Észak-Korea közlése szerint a „világ legerősebb stratégiai fegyverének” nevezett rakétát tesztelte. A kilövésekor Kim Dzsongun is jelen volt – kijelentette, a teszt figyelmeztetés az ország biztonságát fenyegető ellenségnek. Dél-Korea arra is felhívta a figyelmet, hogy Észak-Korea Oroszországnak való segítségnyújtásáért jelentős rakéta-infrastruktúrát kaphat, illetve hogy az ország a november 5-i amerikai választások körül újabb kilövésre készülhet,  írja a Reuters. Dél-Korea hadserege közölte, a kilövés után amerikai tisztviselőkkel tartottak megbeszélést, és megállapodtak abban, hogy „határozott és változatos válaszlépéseket tesznek”. A kilövés azután történt, hogy Lloyd Austin amerikai védelmi miniszter bejelentette, az oroszok megsegítésére  közel 11 ezer észak-koreai katona vonul  az Ukrajnához közeli Kurszki területre. Austin veszélyes és destabilizáló fejleménynek nevezte a cselekményt. ", "site": "https://telex.hu/rovat/kulfold"}
{"title": "\n        Illegális és hamis termékek miatt vizsgálja a Temu webáruházát az Európai Unió\n       ", "body": "\nAz EU eljárást indított a Temu ellen, mivel felmerült a, hogy a cég nem tesz eleget az illegális termékek szűréséért – írja a  Guardian . Az unió versenyjogi biztosa csütörtökön közölte, hogy vizsgálatot indítanak, a kínai vállalat együttműködik. „Meg akarunk győződni arról, hogy a Temu betartja a digitális szolgáltatásokról szóló törvényt (DSA). Elsősorban azért, hogy az értékesített termékek megfeleljenek az uniós előírásoknak, és ne okozzanak kárt a fogyasztóknak” – mondta Margrethe Vestager, az Európai Bizottság versenyjogi biztosa csütörtöki nyilatkozatában. A Temu közölte, hogy együttműködik az EU-val, \"Teljes mértékben együttműködünk a szabályozó hatóságokkal. A biztonságos piac létrehozása közös célunk – áll a Temu szóvivőjének közleményében. Májusban az Európai Bizottság a Temut olyan nagy online platformnak minősítette, amelytől megkövetelik, hogy tegyenek többet az európai fogyasztók online védelméért. Az EU aggódik, hogy a Temu fellép-e a platformján értékesített hamisított termékek ellen, és hogy milyen rendszereket használ ezek visszaszorítására. Fontos elvárás az is, hogy a Temu korlátozza ezek újbóli megjelenését is. A Temu tisztességtelen kereskedelmi gyakorlataira hivatkozva a magyar hatóságok felé is  érkeztek korábban panaszok . A Gazdasági Versenyhivatal ekkor azt vizsgálta, hogy a kínai cég jogsértő kereskedelmi gyakorlatot folytat-e, és sérti-e a gazdasági versenyt. A másfél éve működő webáruház indulása óta brutális növekedést ért el, egy éven belül Európában lekörözte az eBayt is felhasználók számában. A cég 2023-ban folyamatos veszteségtermeléssel tartotta fenn alacsony árait, a kiesést az anyavállalat másik sikeres cégének bevétele finanszírozza. A Temu ráadásul rövid pályafutása során már több botrányba belefutott. A cégről  ebben a cikkben  írtunk bővebben. ", "site": "https://telex.hu/rovat/kulfold"}
{"title": "\n        Orosz egyenruhában masíroznak az észak-koreai katonák Kurszk felé\n       ", "body": "\nOrosz egyenruhában, orosz felszereléssel vonulnak az észak-koreai katonák az Ukrajnához közeli Kurszki területre, erről beszélt szerdán Lloyd Austin amerikai védelmi miniszter, aki veszélyes és destabilizáló fejleménynek nevezte a cselekményt. Austin a dél-koreai védelmi miniszterrel tartott sajtótájékoztatót a Pentagonban arról, hogy Phenjan akár 11 ezer katonát is telepíthetett Oroszországba. Az USA és Dél-Korea szerint az észak-koreai csapatok egy része az oroszok megsegítésére érkezik Kurszkba, ahol egyre nehezebben tudják megakadályozni az ukránok betörését. Austin szerint így nagy valószínűséggel harcba is lépnek majd az észak-koreai alakulatok. A védelmi miniszter szerint ez más nemzetekre is ösztönzőleg hathat, hogy közvetlenebbül vegyenek részt a konfliktusban Oroszország ENSZ-nagykövete tagadta, hogy észak-koreai csapatok lennének jelen a frontvonalakon, és dezinformációval vádolta Washingtont és szövetségeseit. Egy ukrán tisztviselő az Associated Press hírügynökségnek azt mondta, hogy az észak-koreai csapatok jelenleg 50 kilométerre állomásoznak az ukrán-orosz határtól. Az amerikai szerint az észak-koreai erők bevetése azt jelzi, hogy Moszkva háborús veszteségei jelentősen csökkentették katonai erejét. ( Guardian ) ", "site": "https://telex.hu/rovat/kulfold"}
{"title": "Testre tapadó bőrszerkóban hódította meg a szíveket Tolvai Reni ", "body": "Lotfi Begi és Tolvai Reni új dallal jelentkezett, mely szinte minden magyarnak ismerős lesz. \nEzer közül is megismerjük azt a népdal motívumot, amelyet a slágergyáros producer,  Lotfi Begi  épített be tavaly a világ több pontján híressé vált nemzetközi koprodukcióban készült dalba. Ennek készült most el a magyar nyelvű verziója: „Te meg én” címmel és  Tolvai Reni  gyönyörű énekhangjával. Mindkettőjük számára szerelemprojekt volt ez, hiszen személyes élményeik vannak a  dal kapcsán. Ezekről is meséltek a premier alkalmából. Fotó: Szabolcs László    „A dal 2023 januárjában már megjelent egy amerikai-japán énekesnővel, Cecilia Gaulttal, melyhez leghíresebb magyar népdalunk, a Tavaszi szél motívumát használtuk fel. Látva a „Heartbreak” sikerét a környező országokban, illetve meglepő módon, Argentínában, természetes volt, hogy készítsünk belőle egy magyar változatot is. Azt gondolom, hogy az angol nyelvű dalokat az eszünkkel, a magyar nyelvűeket  viszont a szívünkkel értjük meg,. Minden akadály elhárult tehát , hogy a hazai közönséget is meghódítsuk- mondta Lotfi   Begi. Tolvai Reni pedig egy igazán személyes  történetet mesélt el, miért is fogadta el Begi felkérését annak ellenére, hogy az elmúlt időszakban egészen más stílusú zenével jelentkezett, beleértve a ’TR Album’ című  hiphop-R’N’B  lemezét: „Számomra mindig a dallam a legfontosabb, ha tetszik az ötlet akkor már a felkérés napján nekilátok a munkának. Beginek hálás vagyok ezért az együttműködésért, különösen, mert visszaidézte bennem azokat az emlékeket, amikor még a nagymamám itt volt velem. Erdélyben román óvodába jártam, magyarul csak a nagymamámmal beszéltem, szóval ő mutatta meg a magyar népdalokat és meséket. A „Tavaszi szél” itt cseng a fülemben, amikor énekelte nekem, mai napig emlékszem a magyar motívumos csipkékre,  gobelinekre és a fahéj illatú mézeskalácsokra, amiket saját kezűleg készített”  –  mondta el Tolvai Reni.   A régmúlt és a mai, modern stílus egy egészen különleges elegyet alkot úgy a dallamban, mint a Jimy J. Hollywood rendezte videóklipben . A Te meg én”, című magyar verzióba egyébként bekerült  az eredeti népdal refrénje, a ’Tavaszi szél’ is, ettől aztán igazi meglepetés lesz a magyar közönségnek. Ráadásul az ismert népdal részletet az Erkel Ferenc Zenei Általános Iskola kórusa énekli. Bármilyen hihetetlen, de Lotfi Begi is ebbe az iskolába járt és az első, zenével kapcsolatos szárnypróbálgatásai is itt történtek.   Nem véletlen tehát, hogy ez a dal valóban közel áll a szívéhez. ", "site": "https://www.borsonline.hu/cimke/tolvai-reni"}
{"title": "Forró fotó került elő Tolvai Reniről: talpig lakkban mutatta meg bájait ", "body": " Igazán forró felvételt kaptak ajándékba a rajongók.  Ezt látni kell! \nIsmét igencsak forró szettben kapták lencsevégre  Tolvai Renit . Az énekesnő ugyanis a hungexpós fellépésére egy lakkruhát választott, ami kiemeli  tökéletes alakját , és bizony nem sok teret hagy a fantáziának. Az énekesnőt – aki márciusban töltötte be a 33-at – nem győzték dicsérni a rajongói. \"Isteni vagy\" – lelkendezett egyik követője, míg más a \"gyönyörű és szexi\" jelzőpárossal illette – cseppet sem alaptalanul.                 View this post on Instagram                         A post shared by TOLVAI RENI (@tolvaireni) \n   ", "site": "https://www.borsonline.hu/cimke/tolvai-reni"}
{"title": "\n        Hatvan embert bevihettek a minszki tüntetésről\n       ", "body": "\nTöbb száz nő kezdte meg szombaton a belarusz fővárosban a megígért hétvégi kormányellenes tüntetéssorozatot, a rendőrség többeket őrizetbe vett közülük. A rendőrség nagy létszámmal várta a tüntetőket Minszk központjában, a közelben rabszállító autók várakoztak. A Viaszna emberi jogi szervezet szerint legalább hatvan embert őrizetbe vettek és elszállítottak, többeket közülük még azelőtt, hogy eljutottak volna a demonstráció helyszínére. De a szervezet azt állítja, hogy olyan járókelőket is elvittek bevásárlóközpontok elől az egyenruhás rendőrök, akik nem akartak tüntetni, sőt, utcai zenészeket is aluljárókból, írja az MTI. Minden hétvégén tömegek vonulnak utcára augusztus 9-e óta. A tiltakozási hullám azután indult Belaruszban, hogy a posztszovjet országot 26 éve irányító Alekszandr Lukasenko hatodszor is megnyerte 80 százalék feletti eredménnyel a vitatható tisztaságú elnökválasztást. Ellentétben a korábbi választási győzelmek utáni tiltakozással, a tüntetések nem csak Minszkre korlátozódtak, a százezret is meghaladó felvonulások lendülete azután sem tört meg, hogy a kemény rendőri fellépés nyomán hivatalosan hárman – nem hivatalosan akár többtucatnyian – meghaltak, több ezer embert előállítottak. Az ellenzék szerint a választásokat valójában Szvetlana Tyihanovszkaja nyerte, ilyen értelmű nyilatkozatot tett az EU is. Lukasenko néhány napnyi bizonytalankodás után ismét erővel próbálja elnyomni a tiltakozást: az ellenzéki politikusokat őrizetbe vetette vagy külföldre kényszerítette. Moszkva rövid kivárás után lényegében kiállt Lukasenko mellett, bízva abban, hogy az Oroszország és Belarusz valódi integrációját eddig lényegében elkerülő minszki vezetés kénytelen lesz engedményeket tenni ebben az irányban. Lukasenkót szerdán, a jogszabályok által előírt időpontnál korábban, zárt ajtók mögött beiktattak hivatalába. A biztonsági erők egyre kíméletlenebbül csapnak le a tüntetőkre, már több mint 7000 embert vettek őrizetbe. A vasárnapra tervezett tömegtüntetésen a tervek szerint az ellenzék jelképesen beiktatja elnöknek Tyihanovszkaját. Az eseményre százezer embert várnak. (Borítókép: TUT.BY / AFP) ", "site": "https://telex.hu/rovat/kulfold"}
{"title": "\n        A Charlie Hebdón akart bosszút állni a párizsi támadás fő gyanúsítottja\n       ", "body": "\n    Tettének okait maga a pakisztáni születésű, 18 éves férfi mondta el a kihallgatása közben\n   \nPénteken egy férfi hentesbárddal megsebesített két embert a Charlie Hebdo francia szatirikus hetilap volt szerkesztőségének közelében. A két sebesült – egy férfit és egy nőt – élete nincs veszélyben, jelenleg kórházi ápolást kapnak. A feltételezett pénteki elkövetőt a támadás helyszínétől mintegy ötszáz méterre fogták el, csupa vérfolt volt a ruhája. A 18 éves, pakisztáni születésű férfi három évvel ezelőtt érkezett Franciaországba felnőtt kíséret nélkül. A belügyminisztérium szerint az illető nem állt a rendvédelmi szervek megfigyelése alatt. Egy hónapja előállították tiltott fegyverviselés miatt, de figyelmeztetés után elengedték. A fő gyanúsított szombati kihallgatásán vállalta tettét, és elmondta, hogy bosszút akart állni a Charlie Hebdón, mert a lap szeptember 2-án újra közzétette azokat a Mohamed-karikatúrákat, amelyek miatt érte terrortámadás a lapot 2015 januárjában. A lap, amelynek szerkesztősége titkos helyen kezdett működni újra a 2015-ös terrormerényletet követően, az elmúlt években folyamatosan fenyegetéseket kapott, azóta is, hogy nemrég újra megjelentette az inkriminált karikatúrákat. A mostani támadó azt hitte, hogy a Charlie Hebdo még mindig a régi helyén működik. A szóban forgó 12 Mohamed-gúnyrajz eredetileg a Jyllands-Posten című dán napilapban jelent meg 2005. szeptember 30-án, a Charlie Hebdo egy évvel később közölte őket először. A lap szerkesztőségét a fenyegetések mellett egyszer fel is gyújtották, majd 2015. január 7-én követte el két francia dzsihadista a 12 emberéletet követelő terrortámadást. ", "site": "https://telex.hu/rovat/kulfold"}
{"title": "\n        Elbukott a kormányalakítási kísérlet Libanonban\n       ", "body": "\nLemondott szombaton Musztafa Adib kijelölt libanoni miniszterelnök, miután nem tudott kormányt alakítani, indoklása szerint a súlyos belpolitikai harcok miatt. Az NNA állami hírügynökség jelentése szerint Michel Aun államfő elfogadta a lemondást, és az alkotmánynak megfelelően fog cselekedni. Korábbi értesülések szerint Adíb kormányalakítási kísérletei főleg azért jártak kudarccal, mert Nabih Berri, a síita Amal Mozgalom vezetője és a mozgalom szövetségese, az Irán támogatta Hezbollah síita mozgalom követelte, hogy a pénzügyminiszteri posztot adják síita politikusnak, írja az MTI.         Musztafa Adib kijelölt libanoni miniszterelnök lemond. Fotó: HO / DALATI AND NOHRA / AFP Adíbot – aki 2013-tól kezdődően Libanon németországi nagykövete volt – augusztus 31-én, három héttel azután nevezték ki, hogy lemondott a Hasszán Diáb vezette előző kormány. Azután kellett távozniuk, hogy augusztus elején a bejrúti kikötőben hatalmas robbanás történt. 2750 tonna ammónium-nitrát robbant fel, amit évek óta az egyik raktárban tároltak. Legalább 190 ember meghalt, több mint hatezren megsérültek, százezrek veszítették el otthonukat. A közel nyolcezer megrongálódott épület között több száz történelmi épület is van. Az ország nemzetközi kereskedelmének javát a kikötőn keresztül bonyolítja, amit augusztus végén már újranyitottak, de még mindig tart a romok eltakarítása. Szeptember közepén szakértők figyelmeztettek, hogy a közelgő esős évszak további súlyos károkat okozhat a megrongálódott történelmi épületekben, ha nem tesznek megelőző lépéseket. Egyelőre nem tudni, pontosan miért történt a robbanás. Őrizetbe vették a vámhatóság vezetőjét, de kiszivárgott dokumentumok szerint az ország felső vezetése is tudhatott a szükséges óvintézkedések nélkül tárolt vegyi anyagról. Tüntetéssorozat kezdődött az országban. Libanon súlyos gazdasági és pénzügyi válságban van, az 1975-1990-es polgárháború óta nem volt ilyen rossz a gazdasági helyzet. Emmanuel Macron francia elnök szeptember eleji Bejrútban járt, a nemzetközi segélyeket ahhoz kötötte, hogy leindítják-e a reformokat októberig. Azt javasolta, hogy felekezetektől független szakértőkből alakítsanak kormányt. ", "site": "https://telex.hu/rovat/kulfold"}
{"title": "\n        Őrült szlalomozás végén kapták el az ámokfutót\n       ", "body": "\nA Los Angeles-i rendőrök üldözőbe vettek egy gyorshajtó sofőrt, aki nem akart lehúzódni, hanem több autó között szlalomozva próbált elmenekülni az egyik autópályán. Az esetről  itt lehet megnézni  a CBS videóját. A férfi alig fért el két másik autó között, az egyiknek nekimenve kisodródott. Nekicsapódott a korlátnak. Szikrázó csóvát húzott maga után, miközben több alkatrészt és egy kereket is elhagyott. Miután az autó megállt, a sofőr nem adta fel: kiszállt, és felső nélkül, mezítláb futni kezdett a forgalommal szemben. Végül a rendőrautóknál megadta magát. ", "site": "https://telex.hu/rovat/kulfold"}
{"title": "\n        Trump még a választás előtt kinevezné Ginsburg utódját\n       ", "body": "\nDonald Trump amerikai elnök a republikánusok támogatását élvező Amy Coney Barrettet jelölte a szeptember 18-én elhunyt Ruth Bader Ginsburg helyére a Legfelsőbb Bíróságban, és még a november elején esedékes elnökválasztás előtt át is tolná a Szenátuson a döntést – írja a  New York Times . Az ügyre rálátó anonim források szerint Trump szombaton tervezi bejelenteni a döntését, melyet azután hozott meg, hogy a héten a Fehér Házban lezajlott találkozón meg volt elégedve Barrett-tel. A bírónő kinevezését a vezető republikánus politikusok is támogatják, Trumpnak állítólag azt mondták, hogy ő lehet a Legfelsőbb Bíróság konzervatív szárnyát erősítő, 2016-ban elhunyt Antonin Scalia női változata, különösen mert bojtárkodott is alatta. Jelen állás szerint a legtöbb forrás egyetért abban, hogy Barrett az egyértelmű befutó a posztra, és azt is tudni lehet, hogy Trump senki mással nem beszélt ezzel kapcsolatban. Azt ugyanakkor a tanácsadói is kiemelik, hogy az elnök ilyen esetekben is hajlamos meggondolni magát. Ha valóban Barrett kerül Ginsburg helyére, az teljesen felforgathatja a Legfelsőbb Bíróság ideológiai összetételét, és mivel Trump még a választás előtt kikényszerítené a szenátusi döntést a kérdésben, alighanem heves és ritkán látott küzdelemre lehet majd számítani. (Cover: AFP Photo /University of Notre Dame/Julian Velasco) ", "site": "https://telex.hu/rovat/kulfold"}
{"title": "\n        Kritizálta a thaiföldi szállodát a Tripadvisoron, őrizetbe vették\n       ", "body": "\nŐrizetbe vettek egy amerikai állampolgárt Thaiföldön, mert a Tripadvisor internetes oldalon írt értékelésében bírálta a szállodát, amelynek a vendége volt. Az országban élő és dolgozó Wesley Barnes a See View Resort szálló vendége volt Koh Chang üdülőszigeten. A tartózkodása után azt írta a szállodáról a Tripadvisoron megjelent értékelésben, hogy „a személyzet barátságtalan”, és olyan érzése volt, mintha nem látnák szívesen a vendéget, írja az MTI. A szálloda hitelrontás címén feljelentette volt vendégét, akit rövid időre őrizetbe is vettek, és büntetőeljárás folyik ellene. Ha bűnösnek találják, két évig terjedő szabadságvesztésre vagy átszámítva bő hatezer dollár (kb. 1,87 millió forint) pénzbüntetésre ítélhetik. Jogvédők régóta élesen bírálják a becsületsértés és rágalmazás Thaiföldön érvényes törvényi szabályozását, mert befolyásos szereplők gyakran arra használják, hogy elnyomják a nekik nem tetsző véleményeket. ", "site": "https://telex.hu/rovat/kulfold"}
{"title": "\n        Orbán: A jogállamiságról szóló vita a fukarok titkos fegyvere\n       ", "body": "\n„ Azt hiszem, ma a jogállamisági vita a fukarok – különösen a hollandok – rejtett fegyvere a Next Generation Fund leállítására. Bármilyen kapcsolat vagy összefüggés létrehozása a jogállamiság és az EU pénzügyi érdekei között nem más, mint a Tanács Next Generation Fundra vonatkozó döntésének és politikájának a blokkolása. Tehát nem a jogállamiságról van szó, hanem arról, hogy egyes országok hogyan tudják megállítani a nyáron meghozott döntés végrehajtását ” – mondta Orbán Viktor miniszterelnök a Reuters hírügynökségnek adott interjúban. A kijelentést Kovács Zoltán nemzetközi kommunikációért és kapcsolatokért felelős államtitkár idézte szombaton közzétett  Twitter-üzenetében . A kormányfő szerint a jogállamisággal kapcsolatos vita kiváló eszköz arra, hogy bizonyos tagállamok blokkolják az Európai Unió egyes költségvetési és pénzügyi terveit. Orbán a Reuters hírügynökségnek adott pénteki interjúban – amit az MTI szemlézett – elmondta többek között, hogy: Magyarország nem támogatja az Európai Bizottság új migrációs és menekültügyi javaslatcsomagját , az ugyanis arra kényszerítheti Magyarországot, hogy bevándorlókat fogadjon be. a javaslat szerint az EU déli államaiba – főként Olaszországba és Görögországba – érkező, tartózkodásra nem jogosultak visszaküldésének rendszere olyan kötelezettséggé válhat, hogy Magyarországnak migránsokat kell befogadnia. Bátor döntésnek tartja az Egyesült Királyság távozását az Európai Unióból, de Magyarország „nem engedheti meg magának, hogy ezt az utat kövesse” , minthogy túl szorosan integrálódott ehhez gazdaságilag az EU-ba, az észszerűség a maradást diktálja. Az EU támogatottsága a számos vitás kérdés, például a migráció vagy a jogállamiság ügye ellenére is rendkívül magas Magyarországon. Szerinte Donald Trump fogja megnyerni a november 3-ai amerikai elnökválasztást . „Kivételesen jó a kapcsolatunk Trumppal”, majd kérdésre válaszolva elmondta, ha mégis a demokrata párti Joe Biden nyer végül, akkor valószínűleg „alacsonyabb lesz a nyitottság, a szívélyesség, a kölcsönös segítség szintje”. Orbán szerint az EU-nak vissza kellene vonnia az Oroszországot sújtó szankcióit . A kormány annak sem látja értelmét, hogy újabb korlátozásokat vessenek ki Alekszej Navalnij megmérgezett orosz ellenzéki politikus ügyével összefüggésben, de ha a közösség ezt kezdeményezi, akkor kész megfontolni. ", "site": "https://telex.hu/rovat/kulfold"}
{"title": "Mélyen kivágott ruhában mutatta meg melleit, Tolvai Reni dekoltázsa csak úgy vonzza a tekinteteket ", "body": "Az énekesnő szexi videót mutatott. \nTolvai Reni  sokszor oszt meg magáról szexi fotókat és videókat követőivel az  Instagramján . Kicsit sem szégyellős, sokszor még bikiniben is illegeti magát a kamerának, de persze  bomba alakját  nincs is miért rejtegetnie. Most újra egy szexi videóval bolondította meg a férfiakat. Fotó: Szabolcs  László A felvételen az énekesnő saját magát videózta a tükörben. Megmutatta, hogy frizurája most más, hiszen különböző minták kerültek rá. Persze rajongói nem mehettek el szó nélkül amellett, hogy milyen dögös a fekete, testhezálló ruhájában. Nagyon dögös - írta neki egy rajongóval, akivel még sokan mások is egyetértettek, és szívecskékkel jelezték Reninek, hogy milyen csinos.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n   ", "site": "https://www.borsonline.hu/cimke/tolvai-reni"}
{"title": "Több titkos hazai sztárszerelemről is lehullt a lepel ", "body": "Akadt mindenféle téma az elmúlt napokban, amikből a Bors sztárhírekre éhes olvasói kielégíthették étvágyukat. \nA Sztárban Sztár All Stars miatt ismét előtérbe került  Tolvai Reni , aki a műsor előtt tudatosan maradt távol a tévéműsoroktól és a bulvártól. Most azonban a TV2 show-ja kapcsán készségesen nyilatkozik, többek közt arról is, hogy  kiért is dobog a szíve valójában. Elárulta, kit szeret Tolvai Reni (Fotó: Szabolcs  László) Megyeri Csilla  és  Molnár Zsolt  szakítása, illetve annak utóélete forró téma hetek óta. Most a legújabb fejezet, miszerint a vállalkozó is  szerelemre talált , megint hullámokat kavart.   Az Ázsia Expressz nemcsak a TV2 legnézettebb műsora lett, hanem ismét az orszég kedvence, és az egyik legkedveltebb páros  Cserpes Laura  és szerető édesapja a kalandreality-ben. Ezért is szaladt könny mindenki szemébe, amikor feladni kényszerültek a versenyt  egy tragédia miatt .   A műsor kapcsán Laura nyilatkozott is a Borsnak, amit olvasva szintén  összeszorult sokak szíve .   Amennyire szeretik az emberek Cserpeséket, olyan sok ellendrukkert szedett össze magának  Dietz Gusztáv , akinek szintén megvolt a  maga személyes tragédiája a forgatás alatt .   ", "site": "https://www.borsonline.hu/cimke/tolvai-reni"}
{"title": "\n        Az űrből is szavaznak majd az amerikai elnökválasztáson\n       ", "body": "\n    Az űrből is érkezik majd szavazat a novemberi amerikai elnökválasztásra, Kate Rubins amerikai űrhajós ugyanis nagyjából 400 km-es magasságból, a Nemzetközi Űrállomás (ISS) fedélzetéről voksol majd, jelentette az AP hírügynökség.\n   \nRubins a nem mindennapi szavazási módjával másokat is arra szeretne ösztönözni, hogy fejezzék ki a véleményüket, és vegyenek részt a szavazáson, mert ha neki az űrből sikerülni fog, akkor más is képes erre a földről. Rubins űrbéli szavazata egyébként teljesen jogszerű lesz, de csak annak köszönhetően, hogy texasi származású, ebben az államban ugyanis 1997 óta lehetőséget adnak erre a törvények, amennyiben olyan helyzet állna elő, hogy valakinek az űrből kellene szavaznia. Az 1997-es törvénymódosításban a földön kívüli szavazás procedúráját is leírták: a földi irányítóközpont egy titkosított emailben küldi majd meg Rubinsnak a szavazólapot, amelyet kitöltés után a jegyzőhöz kerül. Rubins, akinek 2016-ban elsőként sikerült teljes DNS-dekódolást végeznie az űrben, nem először szavaz novemberben az űrből, ő és Shane Kimbrough 2016-ban szintén a Nemzetközi Űrállomásról voksoltak. Rubins a tervek szerint október közepén tér majd vissza az ISS-re, ahol fél évet tölt majd. November 3-án elnökválasztást tartanak az Egyesült Államokban, a republikánus Donald Trump kihívója a demokrata Joe Biden volt alelnök. A koronavírus-járvány miatt mindkét párt rendhagyó, a demokratáknál teljesen virtuális elnökjelölő konvenciót tartott augusztusban, ezeken szavazták meg hivatalosan is az elnökjelölteket. Biden az indiai-jamaicai származású Kamala Harris kaliforniai szenátort választotta alelnökjelöltjévé. Az országos felmérésekben a RealClearPolitics összesítése szerint 6,5 százalékpontos Biden előnye, nagyobb, mint négy éve Hillary Clintoné volt, de a választás a csatatérállamokban dől el, a fogadóirodáknál pedig szeptemberre szorosabb lett az állás, mint a megelőző hónapokban. A legmegbízhatóbb modellel dolgozó FiveThirtyEight szimulációja szerint 100 esetből 77-ben Biden, 23-ban Trump győzne. A koronavírus-járvány, a faji diszkriminációt középpontba állító tüntetések közepette a kampány az utolsó két hónapban pörög fel igazán, szeptember 29-én jön az első tévévita is. Szeptemberben egymás után jelentek meg Trumpról szóló könyvek, ezek mellett ilyen ügyek határozták meg a kampányt: a The Atlantic arról írt négy névtelen forrás alapján, hogy Trump korábban becsmérlően beszélt az elesett amerikai katonákról és veteránokról, amit az elnök fake news-nak minősített. A járványkezelésére magának csillagos ötöst adó Trump arra is utalt, hogy akár már az elnökválasztás előtt forgalomba kerülhet az első Covid-vakcina az Egyesült Államokban, Biden szakértőkre hivatkozva azonban ezt vitatta. via  Gizmodo (Borítókép: Kate Rubins amerikai űrhajós. Fotó: Andrey Shelepin / Orosz Szövetségi Űrügynökség (Roszkoszmosz) / AFP) ", "site": "https://telex.hu/rovat/kulfold"}
{"title": "\n        Lezuhant egy ukrán katonai gép, szinte mindenki meghalt\n       ", "body": "\nBár a pilóta valóban gyakorlott volt, egy hajtóművel is képes lett volna baj nélkül landolni, még a látási viszonyok sem voltak rosszak, széllökések is alig voltak, mégis a földbe csapódott a kadétokat szállító ukrán katonai An-26-os szállítógép Harkiv megyében – egyelőre ennyit mondtak a sajtónak szombaton Kijevben az ukrán kormány tagjai a katonai szállító lezuhanásáról. A feketedoboz vizsgálata még zajlik, annak alapján látják majd világosabban a huszonöt ember halálával végződött pénteki tragédia részleteit és okait. Az An-26-os ukrán katonai szállítógép Harkiv megyében, Csugujev mellett zuhant le, majd borult lángba. Anton Gerascsenko belügyminiszter-helyettes szombaton azt mondta: úgy tudja, a gépen a fel- és leszállást gyakorolták, a kiképzési tervnek megfelelően ezt a két műveletet tizenöt percenként ismételték meg. Az egyik landolás alkalmával azonban zavar keletkezett, korábbi értesülések szerint a pilóta arról értesítette az irányítótornyot, hogy leállt a gép baloldali hajtóműve.  A kormányzati tisztségviselő megismételte, hogy tapasztalt pilótáról volt szó, aki számára ez nem jelenthetett „vészhelyzetet”. A látási viszonyok jók voltak, szinte nem is volt szél. A gép hirtelen eltűnt a radarokról, majd a földbe csapódott, és lángra lobbant. Anatolij Matiosz volt katonai főügyész a Newsone tévének meg nem nevezett forrásaira hivatkozva azt mondta: az vezetett a tragédiához, hogy a legénység leszálláskor feltehetően összetévesztette a repülőtér leszállópályáját a közelben lévő országúttal.  A gép a személyzeten kívül az ukrán légierő harkivi egyeteménen kadétjait szállította. A repülőn tartózkodók és a halálos áldozatok számáról eleinte egymásnak ellentmondó információk jelentek meg, majd az ügyészség éjfél után közölte, hogy 25-en haltak meg, két ember pedig megsérült, állapotuk súlyos. A többieket keresik. Volodimir Zelenszkij ukrán elnök bejelentette, hogy szombaton a szerencsétlenség helyszínére utazik. (Borítókép: Sergey Bobok / AFP) ", "site": "https://telex.hu/rovat/kulfold"}
{"title": "Hatalmas bejelentést tett Lotfi Begi és Tolvai Reni – videó ", "body": "Közös klipen dolgozik Lotfi Begi és Tolvai Reni, méghozzá egy olyan dalhoz, amely a tavalyi évben angolul már megjelent és a Tavaszi szél című magyar népdal motívumára épül. \nLotfi Begi  neve jól ismert a zenerajongóknak, hiszen az egyik legmegkerülhetetlenebb alakja a hazai zenei világnak.  Egyik közkedvelt slágere, a  Heartbreak  tavaly januárban jelent meg ,  a számot külföldön is nagyon pozitívan fogadták, most pedig már egy új köntösben is meghallgathatjuk.  Lotfi Begi és Tolvai Reni közös klipen dolgoznak (Fotó: Szabolcs László) Lotfi Begi nemzetközi színtéren is kiválóan megállta a helyét  Az első, eredeti verziót Cecilia Gault félig japán, félig amerikai énekesnővel készítettük, ami nemzetközi kiadásban jelent meg a Warner Music gondolzásában. Nagyon szép történetet járt be, a környező országokban nagyon sok rádió kezdte el játszani.  Ami igazán meglepő volt számomra, hogy Spotify-on az argentinok hallgatták a legtöbbet, ami azért meglepő, hogy egy ennyire távoli országba is eljutott és népszerű lett. Aztán jött az ötlet, hogy meg kellene csinálni a magyar verzióját is, hiszen mégiscsak a Tavaszi szél vizet áraszt motívumából indult, ami Magyarország legismertebb népdala. A hazai verzióhoz  Tolvai Renire  gondoltam, megkerestem, hogy elénekelné-e a dalt magyarul. Készült tehát egy magyar szöveg, most pedig már a klipet forgatjuk hozzá\" - mesélte Begi a  Ripostnak , aki korábban a Fradi lemezen  együtt dolgozott például Pataky Attilával  is.  Reni is nyilatkozott a lapnak, ő mások mellett kifejtette, hogy a közös munka rendkívül gördülékenyen zajlik: Begivel felléptünk már ezzel a számmal, akkor még angolul, a tavalyi Miss Hungary-n és pár hónapja kitalálta, hogy csináljuk meg magyarul is. Nagyon szeretem ezt a stílust is, és mivel több közös dalunk is van, jól tudunk együtt dolgozni. Begi profi, könnyű együtt dolgozni vele. De hogyan került a képbe Dombi Rudolf egykori olimpiai bajnok kajakozó? A sportoló az egyik  II. kerületi polgármesterjelölt , aki Lotfi Begivel évek óta jó barátságot ápol. Régóta jó barátságot ápol Lotfi Begi és Dombi Rudolf (Fotó: Szabolcs László) Begivel régóta ismerjük egymást, egy főzőműsorban ismerkedtünk meg, hol vetélytársak, hol csapattársak voltunk. Ezek a helyzetek pedig összehozzák az embereket.  „Követem a zenei karrierjét és jó időről-időre találkozni a munkáival, mert az a magas zenei színvonal, amit ő képvisel, az engem sokszor átsegít a nehéz napokon. Az ő dalaival tele van a zenei lejátszási listám. A Tavaszi szél az egyik legkedvesebb népdalom, hallottam a nemzetközi átdolgozást és nagyon kíváncsi vagyok a magyar verzióra. Ezért is jöttem el a forgatásra. Ráadásul Begi támogatja a kampányomat és szurkol nekem a polgármesterségért folytatott küzdelemben\"  - nyilatkozta a Ripostnak  Dombi Rudolf .    ", "site": "https://www.borsonline.hu/cimke/tolvai-reni"}
{"title": "\n        Oldalanként 226 ezer forintnyi közpénz ment a Tokaj-Hegyalja borvidékről szóló tanulmányra\n       ", "body": "\n2022 júliusában stratégiai együttműködést kötött a Magyar Kertörökség Alapítvány (MKA) és a Magyar Turisztikai Ügynökség (MTÜ), melynek része volt a Tokaj-Hegyalja borvidék „szőlőskertjeit, kastély- és kúriakertjeit összefogó turisztikai kertútvonal szakmai kidolgozása 2023. szeptember 30-ig” – tudta meg korábban a  24.hu , de aztán hiába próbáltak hozzáférni a tanulmányhoz közérdekű adatigényléssel, a Magyar Turisztikai Ügynökség nem adta ki azt, így a lap perre ment. Az ügy végül a Kúriáig is elért, de a vége az lett, hogy az MTÜ-nek ki kellett adnia a tanulmányt, melynek elkészülési dátumaként a határidő előtti napot adták meg. A tanulmányról azt lehet tudni, hogy 68 millió forint támogatást kapott rá az MKA, és az oldalszámmal (300) leosztva összesen 226 ezer forintba került oldalanként. Tíz százalékában, azaz 30-40 oldalon csak kép látható, és habár nem összeollózott a mű, nagy kitalálások nincsenek benne. Azt is írják, hogy összesen hat tájépítész – köztük Herczeg Ágnes, a Magyar Kertörökség Alapítvány vezetője és Vincze Attila, az alapítvány kuratóriumi tagja –, két tájépítész-gyakornok, egy fotós és egy grafikus, valamint egy nyelvi lektor dolgozott a tanulmányon, amit hivatalosan kevesebb mint négy hónap alatt készítettek el. A tanulmány négy részből tevődik össze, ezek közül az első 136 oldal Tokaj-Hegyalja vizsgálatát foglalja össze: bemutatják a tájat, a múltját, a kert- és borkultúrát, majd külföldi helyszínekről is írnak. A tanulmány több helyszínen is javasolna szálláshely-építést, és 19 helyszínen étterem építését ajánlja, de közben felhívják a figyelmet arra, hogy szakképzett munkaerőből kevés van a térségben. Kitértek arra is, hogy a többnyelvűség területén Tokaj komoly lemaradásban van, de a tömegközlekedéssel is akadnak problémák. A szakértők egy pénzügyi alap létrehozását is javasolták, amely a kertörökség, a világörökségi helyszíneken a megfelelő kertállapot létrehozását, megújítását teszi lehetővé pályázati rendszerben. Kitérnek benne a BDPST Group által 2023-ban megvett bodrogkisfaludi Patricius Borházra is, melynek gyengeségeként említik a tömegközlekedést, a szervezett birtoklátogatás és a kávézó hiányát. A 24.hu-t a perben a Transparency International segítette, melynek jogi vezetője különösnek találta, hogy a tanulmány a határidő lejárta előtt egy nappal készült el. „Azért álltunk bele ebbe a perbe, mert úgy véltük, hogy a tanulmány tavaly szeptember végén, amikorra el kellett volna készüljön, még nem létezett, és ez a benyomásunk a per során egyre csak erősödött. Olyat ugyanis még az általunk végig vitt soktucatnyi közérdekű adat per egyikében sem láttunk, hogy az adatkezelő még a bíróságnak sem hajlandó zárt iratban átadni a nyilvánosság elől titkolni óhajtott iratot” – mondta Ligeti Miklós. ", "site": "https://telex.hu/rovat/belfold"}
{"title": "\n        Bemutatták az utolsó videót VV Fanniról\n       ", "body": "\n(Ez a cikk eredetileg a Telex.hu elindulása előtt, lapunk Facebook-oldalán jelent meg 2020. szeptember 11-én.) --- Először vetítették le a Fővárosi Törvényszéken azt a videót, amely az utolsó képeket rögzítette a Való Világ 7. szériájából ismert Novozánszki Fanniról. A felkavaró felvételen az látszik, ahogy a vádlott az áldozat házának mélygarázsában a karjában cipeli a magatehetetlen nőt (ezt a részt erkölcsi okokból nem közöljük), majd a férfi visszamegy Fanni holmijaiért. Novozánszki Fanni 2017. november 20-án tűnt el, a rendőrség emberölés miatt nyomozott, de a holttest máig nem került elő. A gyilkossággal azt a férfit vádolják, aki a felvételen is látható, ő viszont azt állítja, hogy aznap este két másik férfinak adta át VV Fannit, őket viszont soha nem tudta megnevezni. Ezek a felvételek is bizonyítják, hogy a 24 éves nőt utoljára a vádlottal látták. Fanni eltűnése után egy hónappal az édesanyja azt nyilatkozta, hogy lánya meghalt, a rendőrség pedig megerősítette, hogy emberölés miatt nyomoznak. Az ügyészség 2019. október 11-én nyereségvágyból elkövetett emberöléssel vádolt meg egy volt MSZP-s dunaújvárosi képviselőjelöltet, B. Lászlót. (Borítókép: Bődey János / Telex) ", "site": "https://telex.hu/rovat/belfold"}
{"title": "\n        Fidesz-közeli médiaiskola vezetője lett a Die Welt és a Die Presse magyarországi tudósítója\n       ", "body": "\n(Ez a cikk eredetileg a Telex.hu elindulása előtt, lapunk Facebook-oldalán jelent meg 2020. szeptember 5-én.) --- Szeptembertől Boris Kalnoky vezeti a Mathias Corvinus Collegium (MCC) Média Iskoláját – értesült a Telex. Az információt az MCC Kommunikációs igazgatósága kérdésünkre megerősítette. Hozzátették: Kalnoky újságírást is fog tanítani az intézményben. Az MCC egy tehetséggondozó intézmény, amely Kárpát-medencében nyújt kiegészítő oktatást általános- és középiskolásoknak, valamint egyetemistáknak. Az intézmény több szálon kötődik a Fideszhez. Alapítója a Habony Árpád hitelezőjeként is elhíresült Tombor András, akit a Fidesz „mindenes háttéremberének” is tartanak; kuratóriumának elnöke Orbán Balázs, a Miniszterelnökség miniszterhelyettese. Tavasszal, a veszélyhelyzet idején az állam a kormánytöbbség szavazataival ingyen átadott 290 milliárd forintnyi Mol- illetve Richter Gedeon-részvényeket az MCC-nek. Információnk szerint az MCC feltőkésítésével a kormány a Fidesz értékrendjével harmonizáló egyfajta ellen-CEU-t akar építeni az oktatási intézményből. A kollégium Média Iskolájának élére kerülő Boris Kalnoky évtizedek óta tudósít a Balkán és Közel-Kelet mellett Magyarországról is a tekintélyes német konzervatív Die Welt és az osztrák Die Presse című lapoknak. A hírrel kapcsolatban kerestük Kalnoky-t is, akitől azt kérdeztük, hogy összeegyeztethetőnek tartja-e tudósítói szerepét a kormányközeli MCC-ben vállalt munkájával, azonban írásunk megjelenéséig nem kaptunk választ. ", "site": "https://telex.hu/rovat/belfold"}
{"title": "\n        Újra utcára kerülhetnek a kárpátaljai menekültek\n       ", "body": "\nOktóber végéig, vagyis csütörtökig szólt a Magyar Máltai Szeretetszolgálat szerződése egy szállásadóval, hogy segítse a Tatabányához közeli, kocsi szállásról még augusztus végén utcára tett, Ukrajnából érkezett menekülteket –  értesült a Népszava . A lap azt írja, szerdán még nem írtak alá új szerződést, egyelőre nincs hír a hosszabbításról. Ez pedig azt jelentheti, hogy az érintetteknek megint csomagolniuk kell. A szálláshelyeken a hónap közepén még 60-70-en voltak, 15-20-an pedig más megoldást találtak. A többieket Tatabányán helyezték el. Nagy Bernadett, a Magyar Helsinki Bizottság munkatársa a Népszavának azt mondta, a korábban utcára tett menekültek egy részét Fejér megyei családi házakban szállásolták el, de nehéz helyzetben vannak. Munkát nem kapnak, szállásadójuk pedig csak annyi pénzt kap, amiből épphogy a szállásra futja, de ételre már nem jut – mondta Nagy. A Népszava többször kereste a Magyar Máltai Szeretetszolgálatot, de érdemi információt nem kaptak. A Magyar Helsinki Bizottság bíróságon akarja elérni, hogy az állam ne fossza meg az ukrajnai menekülteket szálláshelyüktől és ellátásuktól. A Kocsról kilakoltatott menedékes családok képviseletében indított per tárgyalását e hét keddre tűzték ki, egy nappal a tárgyalás előtt azonban formai okokra hivatkozva elhalasztotta a bíróság. Augusztus 20-án több ezer kárpátaljai menekült került utcára egy új kormányrendelet miatt,  több százan közülük Kocson.  A nyáron elfogadott módosítás értelmében ugyanis csak azoknak a menekülteknek jár támogatott szállás, akiknek a Magyarországra érkezésük pillanatában a magyar kormány által „háború sújtotta övezetként” nyilvántartott területek valamelyikén volt a regisztrált ukrajnai lakhelyük. Az új szabályok miatt a kritériumokat nem teljesítő menekültek alternatív szállást sem kaphatnak. Paradox módon sokan azért eshetnek el az ellátástól, mert kettős állampolgárok. A kárpátaljai menekültekről szóló korábbi riportunkat  itt olvashatja . ", "site": "https://telex.hu/rovat/belfold"}
{"title": "\n        Az MSZP megírta az ellenzéki pártoknak, hogy mit szeretne belerakni a közös programba\n       ", "body": "\nAugusztus 13-án az MSZP, a DK, a Jobbik, az LMP, a Momentum és a Párbeszéd közös közleményben jelentette be, hogy megkezdték a hivatalos egyeztetéseket a 2022-es országgyűlési választásra való felkészülésre. Szándékuk szerint mind a 106 egyéni választókerületben egy jelöltet állítanak a kormánypártok jelöltjeivel szemben, győzelem esetén pedig a közösen elfogadott program és elvek alapján kívánnak együtt kormányozni. Az ellenzéki pártok közös miniszterelnök-jelöltjét előválasztáson fogják kiválasztani. Az MSZP szombaton a  Facebook-oldalán  jelentette be, hogy Tóth Bertalan és Kunhalmi Ágnes, a párt elnökei elküldték az ellenzéki együttműködésben részt vevő pártok elnökeinek az MSZP programjának három pillérét: a szabadság, a jogbiztonság és a demokrácia újbóli megteremtése, az esélyegyenlőség, a szociális biztonság megteremtése és a társadalmi igazságtalanságok megszüntetése; a környezetünk kizsákmányolása elleni fellépés és a klímaigazságosság érvényre juttatása. Mint írják, ezek azok a pillérek, amelyeket az ellenzék közös programalkotása során képviselni fognak. ", "site": "https://telex.hu/rovat/belfold"}
{"title": "\n        Nem bíznak a jövőben az emberek, ezért nem akarnak se fogyasztani, se beruházni – ez állhat a csúnya GDP-adat hátterében\n       ", "body": "\nMindenkit meglepett szerda reggel az, hogy a magyar gazdaság a harmadik negyedévben  0,7 százalékot zsugorodott , ezzel két egymást követő negyedéves csökkenéssel technikai recesszióba süllyedt. Ilyen nagy esésre még a pesszimistább elemzők sem számítottak, bár azt már akkor lehetett sejteni, hogy a kormány kiugróan gyenge teljesítményt vár, amikor Nagy Márton nemzetgazdasági miniszter október közepén a Portfolio konferenciáján azt mondta,  „nullához lesz közel”  a következő adat. A nulla helyett végül inkább a mínusz egyhez lett közel a KSH első becslése (mind éves, mind negyedéves alapon 0,7 százalék a csökkenés), szóval a miniszter szavai tippnek nem voltak olyan jók. Arra viszont minden bizonnyal igen, hogy a piacot felkészítsék a mostani hervasztó statisztikára – ha Nagy nem teszi meg ezt a lépést a várakozásmenedzsmentben, minden bizonnyal nagyobb lett volna a  forintot  vagy akár a magyar tőzsdét érő sokkhatás a KSH szerdai közlése után. Mindeközben az európai színtéren az látszik, hogy az EU országainak gazdasága  kezd magára találni : az Eurostat szerdai összesítése alapján az adatot már szolgáltató országok közül Magyarország gazdasági teljesítménye nézett ki a legkevésbé jól a harmadik negyedévben. Izgalmas kérdés ezek után, hogy mi történik a hazai gazdasággal, amelynek beindulása már hónapok óta várat magára annak ellenére, hogy a kormányzat folyamatosan optimista jóslatokkal szolgál. Az idei évre várt növekedés  a nyáron még  1,8-2,2 százalék volt a Pénzügyminisztériumban, ehhez képest elemzők szerint most már biztosan 1 százalék alatt leszünk, méghozzá nem is kicsivel. A KSH friss adataiból még nem kaphatunk választ arra, mi ment ennyire félre, a részletes ágazati bontás ugyanis csak hetek múlva érkezik, de megkérdeztük a fejlemények lehetséges hátteréről Virovácz Pétert, az ING elemzőjét. Ő a GDP-adat előtti napon az egyik legnegatívabb előrejelzést (–0,4 százalék) adta a harmadik negyedévre – mint utóbb kiderült, még ez is túl optimista volt, de az elemzőnek van ötlete, hol lehetnek a negatív meglepetések a csomagban, amikkel senki nem kalkulált kellő mértékben. Nem bíznak az emberek a jövőben Virovácz Péter a Telexnek azt mondta, az a kevés információ, amit a KSH már közölt az adat hátteréről, megegyezik azzal, amit a saját modelljükben is számoltak: ez alapján az ipar, az építőipar és a mezőgazdaság együttesen 2 százalékkal húzta le a GDP-t. Ebben túl sok meglepő nincsen, a  hazai ipar gyengélkedéséről  mi is rendszeresen beszámolunk, és a tavaly szépen teljesítő mezőgazdaságtól sem lehet fényes teljesítményt várni egy ilyen  aszályos  évben. A három ágazat együttes mínusz 2 százaléka azt jelenti, hogy ha csak ezekből a tevékenységekből állna a magyar gazdaság, akkor 2 százalékot csökkent volna a harmadik negyedévben. Miután ennek a három szegmensnek a lejtmenetét az elemzők nagyjából jól meg is tippelték, és még ezzel együtt is jobb teljes adatra számítottak, adódik a kérdés, hogy mi lehetett az, ami viszont alulmúlta a várakozásokat a július–szeptemberi időszakban. Virovácz Péter szerint a megfejtést leginkább abban kell keresni, hogy a magyar gazdaság szereplői még mindig nem fogyasztanak, nem ruháznak be annyit, amennyi a növekedéshez kellene. „Amiben eddig lehetett bízni, hogy majd a szolgáltatások, a fogyasztás húzzák kifelé a magyar gazdaságot a gödörből, az úgy néz ki, kifulladt” – mondta. Az ING elemzője szerint az hagyhatott ekkora nyomot az adatokon, hogy az emberek továbbra sem akarnak pénzt költeni, fogyasztani, a vállalatok pedig nem akarnak beruházni, mert bizalomhiány van. Ezen nem lehet olyan nagyon csodálkozni: sok a negatív geopolitikai és belföldi gazdasági hír, az infláció szubjektív érzékelése még mindig nagyobb, mint a KSH által kimutatott infláció szintje. Ráadásul sokan „ragadtak be” nagyobb megtakarításokba, amikor rendkívül kedvező kamatért lehetett állampapírokat vásárolni, így azok, akiknek volt pénzük, inkább befektették azt az összeget, amit most elkölthetnének. Ezek a pénzek a jövő évi kamatfizetésekig biztosan ott is maradnak az államkincstárnál. Mindez némileg ellentétesnek tűnhet azzal, hogy a kormány az utóbbi időben már elkezdett arról beszélni, hogy lassan kikopik a sokat kárhoztatott „óvatossági motívum” a lakosságnál, és kezd visszajönni a fogyasztás. Itt minden azon múlik, milyen hosszú idősort nézünk. A tavalyi igen gyenge fogyasztáshoz képest már valóban volt növekedés például  a kiskereskedelmi forgalomban , ez azonban még mindig csak annyit jelent, hogy a 2021-es szint fölé értünk vissza egy kicsivel. Ettől tehát nem lehet azt várni, hogy megnyomja a magyar GDP-t. Európa ébredezik A másik lehetőség, ami pluszban lehúzhatta a GDP-t, az export: Magyarországnál nagyon nyitott gazdaságként sok múlik a kivitelen, ami mostanában gyengélkedett. Itt érdemes áttérni az európai adatokra, amelyek magyarázhatnák, ha a kivitelnél kellene keresni a nagyobb problémát, de nem látszik, hogy az EU-ban a miénkhez hasonló zsugorodás lenne. A teljes unió 0,3, az eurózóna 0,4 százalékot nőtt negyedéves alapon, és fő exportpartnereink, a németek is harmatosan bár, de nőni tudtak (+0,2 százalék). Ebből persze az is látszik, jegyezte meg Virovácz Péter, hogy bár sok múlik Németországon, az ottani javulás még önmagában nem elég ahhoz, hogy nálunk kisimuljon a helyzet, ahhoz más tényezők is szükségesek lennének. A friss eredmények mindenesetre jelzik, hogy éledezik az EU gazdasága, és bár a 0,4 százalékos növekedést soknak nem lehet nevezni, azért mégiscsak duplázódás az előző negyedévhez képest. A német adat pedig hiába stagnálás közeli, most még ennek is lehet örülni, mert ott az elemzők többsége rosszabbra számított, vagyis a +0,2 valójában már fényt jelezhet az alagút végén. Konszolidált, de még így is necces terv 2025-re A GDP-adat mellett kissé elsikkadt, de egy másik fontos szám is kijött ma: a kormányinfón  Gulyás Gergely közölte , hogy 3,4 százalékos növekedéssel számolnak a jövő évi költségvetésben. Ez meglepően szerény szám ahhoz képest, hogy minden nyilvános kommunikáció arról szól, 2025–2026-ban 3 és 6 százalék közötti növekedést vár a kormány. Ebből kiindulva akár az is megtörténhetett volna, hogy a sáv közepére, 4,5 százalékra teszik a jövő évi várakozást, és ennyivel számolnak a hamarosan benyújtandó 2025-ös költségvetésben. Az, hogy nem ez történt, talán jelzi azt is, amiről már mi is írtunk a sokat reklámozott 21 pontos gazdasági akciótervvel kapcsolatban:  olyan nagyon azért nem látszik , mivel nyomnák meg érdemben ezek az intézkedések azt, amennyi alapvetően is benne van a magyar gazdaságban jövőre. Virovácz Péter szerint a 3,4 százalékkal tervezés egy konszolidált makropályát jelent, ami jó hír, ugyanakkor az aktuális gyenge adatból kiindulva úgy néz ki, még a 3 százalékhoz is lehet, hogy kapaszkodni kell majd. Ha ez így lesz, és nem sikerül elérni azt a szintet, amivel Varga Mihályék most terveik a költségvetést, az nyilvánvalóan érinteni fogja a bevételi oldalt: néhány százalékpontos eltérés a GDP-ben azt jelentheti, hogy ismét megszaladhat majd a hiány. Kicsit távolabbra tekintve, a forint az utóbbi hetekben eleve gyengélkedett, szerdán pedig a GDP-mélyrepülési adat után meg sem állt 408 forintig egy euró ára. Az egy héten belül esedékes amerikai elnökválasztás további izgalmakat és kockázatokat tartogat a magyar deviza számára, de az MNB ettől függetlenül is azt ígérte, hogy  huzamosabb ideig velünk maradhat  még a 6,5 százalékos kamatszint. Más szóval nem várható, hogy a jegybank a közeljövőben kamatcsökkentéssel élénkítene, sokkal inkább tűzoltásban lesz. Élénkítés így továbbra is maximum a költségvetési oldalról érkezhet, és a korábbi tapasztalatokból kiindulva a választást megelőző időszakban fog is érkezni, potenciális osztogatással együtt. Hogy ezt miből fogja kifizetni a kormány, ha a GDP végül mégsem alakul olyan pozitívan, mint ahogyan azt most várják? Nem lesz egyszerű gazdaságpolitikai feladvány, de ha véletlenül csak 3 százalék körüli növekedés mellett kell majd megoldani, annak minden bizonnyal súlyos ára lesz, amihez már a hitelminősítőknek is lehet egy-két szavuk. A Téma podcast vendége ezen a héten Németh Dávid, a K&H Bank vezető elemzője volt, akivel hasonló témákat beszéltünk át. Az adásból kiderül, milyen tényezők befolyásolják most leginkább a magyar gazdaság kilátásait: ", "site": "https://telex.hu/rovat/belfold"}
{"title": "Lotfi Begi nagy dobásra készül augusztus 20-án: ezekkel a bomba nőkkel lép színpadra ", "body": "Sztárparádéval zárul az idei augusztus 20-i ünnepség. Lotfi Begi a magyar zenei paletta legnépszerűbb énekesnőit énekelteti meg. \nNagyszabású koncertre készül  Lotfi Begi  az államalapítás alkalmából. A sztár DJ, producer impozáns hölgykoszorúval lép színpadra, a látványos tűzijáték után rögtön indul a buli. Lotfi Begi minden korábbinál nagyobb show-ra készül az államalapítás ünnepére (Fotó: Bors) Lotfi Begi: „ Nem semmi hölgykoszorú!” – A megszokottól eltérő show-val készülök. Sok előadóval dolgoztam már, de még nem volt, hogy négy énekesnővel lépjek egyszerre színpadra  – mesélte izgatottan a  Borsnak  Lotfi Begi, majd el is árulta, kikről van szó: – Kollányi Zsuzsi, Nagy Adri, Tolvai Reni és Dér Heni is ott lesz velem.  Nem semmi hölgykoszorú! Kicsit megborul a nemek aránya, de nem bánom.  Nemcsak szakmai  kapcsolatban állunk, hanem a barátaim is egyben  – ismerte el a DJ. –  Különleges élményt jelent majd Farkas Izsák, aki elektromos hegedűn játszik, színesítve a műsort. Mindemellett táncosnők és egyedülálló látvány egészíti ki a fellépést.                 A bejegyzés megtekintése az Instagramon                         Lotfi Begi (@lotfibegi) által megosztott bejegyzés \n Tűzijátékkal nem próbálkozik –  Mivel Európa legnagyszerűbb tűzijátéka után lépünk színpadra, a pirotechnikának nyomába sem tudnánk lépni,  de tűz- és CO-ágyúkkal, konfettivel készülünk. Egy olyan egyedülálló show-t álmodtunk meg, amilyen nem volt még Magyarországon. Lotfi Begi elárulta, hosszú idő után először láthatja élőben a látványos budapesti tűzijátékot. –  Az elmúlt húsz évben minden  augusztus 20-án , a tűzijáték idején vagy felléptem, vagy egyik fellépésről utaztam a másikra.  Mivel most az Erzsébet téren lesz a koncert, közvetlenül a tűzijáték után, 21:30 órától, talán lesz olyan szerencsém, hogy a backstage-ből láthatom a páratlan tűzijátékot. A sztár DJ elismerte, két évtizedes tapasztalattal a háta mögött is érez még izgalmat a fellépések előtt, ezúttal pedig különösen: Más egy zenei fesztiválon fellépni. Augusztus 20-án elképesztő embertömeg gyűlik majd össze megnézni a tűzijátékot, akik legkülönbözőbb stílusokat kedvelik. Ezért aztán nem kis feladat, hogy elkápráztassam őket, és minden élvezze a nyolcvan perces show-t. Régóta nagy álmunk ez az új színpadi megjelenés, különleges tartalom, forma, látvány egysége, ezért nagyon készülünk, tisztelegve Szent István király emléke előtt, az államalapítás ünnepén. Az  iráni származású  zenész elárulta, családjával nagy hangsúlyt fektetnek a magyar nemzeti ünnepekre , az iráni hagyományokból az újévről emlékezik meg a gyerekeivel, amit a magyar szokástól eltérően a csillagászati tavasz kezdetekor ünnepelnek.   ", "site": "https://www.borsonline.hu/cimke/tolvai-reni"}
{"title": "\n        Megint beázott a János kórház szülészete\n       ", "body": "\n    Miután egy hónapon belül ez a második ilyen eset, az intézmény jogi lépéseket tervez a felújítást végző kivitelezővel szemben\n   \nEgy hónap után ismét beázott a szülészeti osztály a Szent János kórházban, emiatt pedig újra elmaradnak a nagyobb műtétek, írja a  hvg.hu . A portál idézte az intézmény tájékoztatását, amely szerint elköltöztették az osztályt, a szülések és kisebb műtétek rendben zajlanak. A hvg.hu egyik olvasóját hívták ugyanis fel azzal a Szent János Kórházból, hogy elmarad a napokban tervezett nőgyógyászati műtétje, mert beázott az épület. Egy hónappal ezelőtt már történt hasonló: mint azt szintén a hírportál megírta, akkor is elmaradtak a nagyműtétek, és át kellett költöztetni a szülészetet. A kórház kommunikációs osztálya meg is erősítette, hogy beázott a szülészet épülete, ahol családi szobákat alakítottak ki, és megkezdődött a tetőtér beépítése is. „Sajnálatos módon az elmúlt hetekben azt tapasztaltuk, hogy a kivitelező a helyreállítási munkák során feladatait nem az elvárható gondossággal és intenzitással végzi. Korábbi esőzés miatt is keletkeztek károk, aminek helyreállítását az érintett cég azonnal megkezdte.A tegnapi nagy mennyiségű esőtől ismételten nagymértékű kár keletkezett, így megkezdtük a szükséges lépéseket és az ügyben jogi lépéseket fogunk tenni”. A kórház elárulta azt is: a szülészeti osztály az első emeletre költözött, „de a kisebb nőgyógyászati műtétek és szülések továbbra is rendben zajlanak.” Azt viszont nem írták, hogy a nagyobb nőgyógyászai műtétek elmaradnának tette hozzá a portál, amelynek eredeti információt adó olvasója szerint egyelőre még újabb időpontot sem tudtak adni számára. ", "site": "https://telex.hu/rovat/belfold"}
{"title": "\n        Orbán Viktor: Van elég kórházi ágy, eszköz és személyzet a védekezéshez\n       ", "body": "\nAz operatív törzs szombat reggeli ülése után videót tett közzé a Facebookon Orbán Viktor, amiben elmondta, hogy a koronavírus-járvány második hulláma nagy lendülettel megindult Magyarországon is, és hogy információi szerint van elég ágy, eszköz, lélegeztetőgép, orvos és személyzet a védekezéshez. A videóban elhangzott az is, hogy vannak „lezsírozott” járványkórház-kapacitások is, ezeknek a megnyitása most még nem szükséges. A betegek száma valószínűleg emelkedni fog, „és valamikor ezeket meg kell nyitnunk, de egyelőre biztonságos mennyiségű tartalékkal rendelkezünk” – idézte az MTI Orbán Viktort. A koronavírus-járvány első hullámakor a kormány kb. 300 milliárd forintért rendelt nagyjából 16 ezer darab lélegeztetőgépet, holott korábban a legrosszabb forgatókönyvre készülve ennek a felét, körülbelül 8 ezer darabot elégnek gondoltak. Menczer Tamás külügyi államtitkár júniusban azt mondta, azért tartották szükségesnek a több rendelést, mert szerették volna, ha a csúszások ellenére is megérkezik 10 ezer darab lélegeztetőgép. A rendeléssel párhuzamosan Magyarországon is elindult a lélegeztetőgép-gyártás. Az áprilisi adatok szerint a kormány addig nagyjából 73 millió maszkot szerzett be, ez nagyjából a fele volt a berendelt mennyiségnek. Személyesen kérdezte meg, van-e elég lélegeztetőgép Orbán Viktor miniszterelnök a szeptember 16-i kormányülés után, a Facebook-oldalán beszélt arról, hogy az első hullám idején Magyarország már csatát nyert, a másodikat pedig felkészültebben és tapasztaltabban várjuk. Úgy fogalmazott: „Az egészségügyet felkészítettük, a védekezéshez szükséges felszerelések, kórházi ágyak, lélegeztetőkészülékek, és az ezek működtetéséhez szükséges orvosok, ápolók megfelelő mennyiségben rendelkezésre állnak”. Akkor tízezer ágy volt elérhető, de ezt két-háromszorosára is képesek emelni, mondta. Beszélt a tesztekről is: ezeket hatósági árassá tették, ami azt jelenti, hogy legfeljebb 19 500 forintért árulhatják azokat. Pár nappal később személyesen látogatott el az Országos Korányi Pulmonológiai Intézetbe, ahol az orvosi pihenőben egy egészségügyi dolgozót kérdezett arról is, hogy van-e elég lélegeztetőgép. A Facebook-oldalán közzétett videóban válaszként azt kapta, hogy azzal nem is lenne gond, inkább azzal van probléma, hogy a gépekhez kell megfelelő számú technikus is, ám itt Orbán közbe vágott azzal, hogy a kérdés az, hogy most van-e elegendő gép. (Borítókép: MTI/Miniszterelnöki Sajtóiroda/Fischer Zoltán) ", "site": "https://telex.hu/rovat/belfold"}
{"title": "\n        Vasúti talpfák lángoltak Rákosrendező állomásnál, csütörtök hajnalra eloltották a tüzet\n       ", "body": "\nFrissítés : A Katasztrófavédelem csütörtök kora reggeli közlése szerint a tűzoltóknak sikerült eloltaniuk a tüzet, ennek megfelelően frissítettük cikkünk címét. Összesen közel százötven köbméternyi vasúti talpfa égett. Vasúti talpfák égnek Budapest XIV. kerületében, Rákosrendező állomásnál. Mintegy hatvan négyzetméteren keletkezett a tűz. A fővárosi hivatásos tűzoltók három vízsugárral oltják a lángokat, írja a Katasztrófavédelem. Rákosrendező vasútállomáson  áprilisban is tűz volt , akkor is vasúti talpfák gyulladtak ki az állomás Teleki Blanka utca felőli oldalán, egy 100 méter hosszú, 5 méter magas talpfarakás egy része gyulladt meg.         Fotó: Olvasónk ", "site": "https://telex.hu/rovat/belfold"}
{"title": "\n        Nyílt levélben utasította vissza Deutsch Tamás vádjait az új OBH-elnök\n       ", "body": "\n    Deutsch Tamás hazaárulásnak nevezte a volt jobbikos európai parlamenti képviselőt kémvád alól felmentő bírói döntést. Senyei György szerint viszont a fideszes politikus lépte túl a szabad véleménynyilvánítás határait.\n   \nNyilvánosan ment egymásnak Deutsch Tamás és Handó Tünde utódja, az Országos Bírósági Hivatal (OBH) jelenlegi elnöke. Nyílt levelet  tett ugyanis közzé  az Országos Bírói Hivatal (OBH) elnöke Deutsch Tamásnak címezve. Senyei György a fideszes európai parlamenti képviselőnek szánt, szűkszavú üzenetében kiemelte, hogy az általa legújabban kritizált ítélet nem jogerős, az ellen az ügyész fellebbezést nyújtott be, a magyar bíróságok függetlenségét érintő kritika pedig számára értelmezhetetlen. Az OBH elnöke szerint ugyanis: a magyar bíróságok – idézőjelek nélkül – függetlenek. „A függetlenség nem jelenti azt, hogy a bírói ítéletek ne lehetnének kritika tárgyai, azonban tisztelt képviselő úr nyilatkozata a véleménynyilvánítás határait meghaladja. A fentiekre tekintettel a bíróság függetlenségét megkérdőjelező és az adott ügyben hozott ítéletet hazaárulókéntminősítő megállapítását ezúton visszautasítom” – írta Senyei György, Handó Tünde utódja. Deutsch azután ment neki a magyar bíróságoknak, hogy első fokon felmentették a kémvád alól Kovács Béla jobbikos politikust, akit ugyanakkor költségvetési csalás miatt 1 év 6 hónap, 3 évre felfüggesztett börtönbüntetésre ítéltek múlt csütörtökön a Budapest Környéki Törvényszéken. A bíró ítéletében ugyan bizonyítottnak látta, hogy a Jobbik volt EP-képviselőjét az orosz hírszerzés beszervezte, de mivel az ítélet indoklása szerint csak olyan információkat osztott, oszthatott meg Moszkvával, amelyek mindenki számára elérhetőek, ezért a bíróság arra jutott: sem az EU, sem Magyarország érdekeit nem sértette. Deutsch, a Fidesz európai parlamenti (EP) képviselője minderre a Facebook-oldalán még csütörtökön a magyar bíróságot idézőjeles függetlenségűnek nevezte, sőt úgy fogalmazott: az ügyben eljáró elsőfokú bíróság nem jogerős ítélete nettó hazaárulás. Miután Senyei György a független ítélkezés iránti tiszteletet kérte számon a fideszes politikuson, szombat reggel Deutsch újabb Facebook-bejegyzést tett közzé, mely szerint: A magyar bíróságok vitathatatlanul létező szervezeti, működési és politikai függetlensége csak egyoldalú és ezért csupán formális, idézőjeles függetlenség, ha az ítélkező bírák rendszeresen figyelmen kívül hagyják az Alaptörvény 26. cikkének (1) bekezdése szerinti rendelkezést, amely szerint „a bírák függetlenek, és csak a törvénynek vannak alárendelve”. A bíróságok működésében széles körben gyakorlattá vált törvényektől is „független” bíráskodás azért elfogadhatatlan, mert teljesen aláássa a jogállamiság érvényesülését. Kovács Béla ügyében született elsőfokú ítélet egy jogi nonszensz, a törvényektől „független” bírói tevékenység klasszikus esete. Az elsőfokú ítélet teljeskörű felülbírálatának lehetőségére vonatkozó okfejtésével nyílt levelében diplomatikusan Ön is elismeri a törvényektől is független bíráskodásra vonatkozó véleményem megalapozottságát. Deutsch  arról írt , hogy a „független bírói működés semmilyen körülmények között nem jelentheti azt, hogy a független magyar bíróság nem védi meg Magyarország szuverenitását”. Az EP-képviselő a magyar bírósági szervezet igazgatási szervének vezetőjét úgy igazította helyre: „Kovács Béla titkosügynöki ténykedése egyértelmű fenyegetést jelentett Magyarország állami szuverenitására. A bíróság a felmentő ítéletével, az alkotmányos kötelezettsége ellenére, nem védte meg az ország szuverenitását. A fentiekre tekintettel az ítélettel kapcsolatban a hazaárulásra vonatkozó megállapításomat változatlanul fenntartom.” Mint ismert, Kovács 2010-ben lett a Jobbik európai parlamenti képviselője. Az Alkotmányvédelmi Hivatal 2014 áprilisában tett feljelentést, majd a Központi Nyomozó Főügyészség 2017-ben vádat emelt az Európai Unió intézményei elleni kémkedés, valamint költségvetési csalás és hamis magánokirat felhasználása miatt Kovács, illetve költségvetési csalás miatt három társa ellen. A vád lényege: a képviselő 2012-2014 között orosz hírszerzőknek adott át információkat azért, hogy bomlassza az Európai Unió intézményeit, kedvezzen az orosz érdekeknek. A költségvetési csalásra és hamis magánokiratok felhasználására vonatkozó, az Európai Csalás Elleni Hivatal) (OLAF) felvetése alapján kivizsgált ügyben a vád szerint a képviselő tettesként, három társa, három gyakornok bűnsegédként több mint 21 ezer euró (több mint 6 millió forint) vagyoni hátrányt okozott az Európai Parlamentnek 2012-2013-ban fiktív gyakornoki állásokkal. A vádlottak az eljárás során tagadták bűnösségüket, az ügyész Kovács Bélára letöltendő fegyházbüntetést, a három megvádolt gyakornokra felfüggesztett szabadságvesztést kért. Az utolsó szó jogán Kovács Béla azt mondta, hogy európai parlamenti képviselőként 2010-2019 között kizárólag Magyarország érdekeit képviselte, és nem segített semmiféle idegen titkosszolgálatot. Szerinte az eljárásnak politikai célja van, aminek célja az általa képviselt párt erodálása. A múlt csütörtökű elsőfokú bírói döntés ellen az ügyészség fellebbezést jelentett be. Kovács Béla 2019 végén kilépett a Jobbikból, ám uniós mandátumát nem adta vissza, az 2019 májusában járt le. ", "site": "https://telex.hu/rovat/belfold"}
{"title": "\n        Az SZFE hallgatói nem kérnek az új oktatókból és az új oktatási helyszínekből\n       ", "body": "\n„Hallgatók nélkül nincs oktatás, a hallgatók pedig itt vannak a Vas utcában” – reagáltak a Színház- és Filmművészeti Egyetem (SZFE) diákjai arra, hogy az SZFE új kuratóriumának tagja kijelentette, megvan az oktatás új helyszíne és megvannak az oktatók is. Lajos Tamás, az SZFE új kuratóriumának egyik tagja csütörtökön az ATV Híradójának  azt nyilatkozta , hogy az oktatáshoz megvan a helyszín és megvannak a tanárok is, arra utalva, hogy az egyetem Vas utcai épületébe a hallgatók feltehetően nem engednék őket be. Az új kuratóriumi tag arról is beszélt, hogy az október elsejével sztrájkra készülő tanárok követelései szerinte politikai követelések, mert a kuratórium a magyar jogszabályok által adott és megengedett keretek között vont magához jogokat. Szurdi Panni, az egyetem kommunikációjának képviselője a Hvg.hu kérdésére  azt írta , hogy értelmetlennek látnak egy külső helyszínen megvalósuló alternatív oktatást, valamint fizikai képtelenségnek tűnik részt venniük benne. „Ha akarnánk sem lehetnénk egyszerre két helyen. Hallgatók nélkül nincs oktatás, a hallgatók pedig itt vannak a Vas utcában” – mondta Szurdi. Hozzátette azt is, hogy az SZFE szeptember 14-én elkezdte a félévet: „a tanköztársaság keretén belül, az elfoglalt épületben a blokád szervezése mellett tanórák és kurzusok zajlanak”. Szurdi Panni szerint a kuratórium nem próbált velük kapcsolatba lépni, Lajos Tamás kijelentéseiről – így az esetleges új helyszínről, illetve új tanárokról – ők is csak a sajtóból értesültek. Mint mondja, korábbi követeléseik nem változtak: a blokádot addig tartják fenn, „amíg az egyetemi autonómia garanciáit az alapítói jogok törvényes gyakorlója, a minisztérium nem biztosítja számunkra”. Ennek érdekében az SZFE hallgatói a múlt héten az ombudsmanhoz és az oktatási biztoshoz fordult, szerintük ugyanis az innovációs és technológiai miniszter áthárította a felelősséget arra a kuratóriumra, amit ők nem ismernek el legitim vezetőként. Semjén Zsolt május 26-án éjjel benyújtotta, az Országgyűlés pedig július 3-án elfogadta azt a törvényjavaslatot, amivel 2020. szeptember 1-jétől az állami fenntartású Színház-és Filmművészeti Egyetem (SZFE) alapítványi fenntartás alá kerül. Július végén az is kiderült, hogy az alapítvány kuratóriumának elnökének az intézményt többször bíráló Vidnyánszky Attilát, a Nemzeti Színház igazgatóját nevezték ki. Az új rendszerben az alapítvány, élén a kuratórium dönt az egyetem minden fontos ügyéről, az ő kezükbe került ugyanis a vagyon, az ingatlanok és a főbb döntési körök. A kormány minderről hivatalosan azt kommunikálja, a modellváltás célja, hogy az intézmény szabadabban működjön, hatékonyabb legyen az oktatás, és főképp, hogy az egyetem tulajdonosa már nem az állam lesz, hanem az erre a célra létrehozott alapítvány, amivel minden eddiginél függetlenebbek lehetnek. Az ötfős kuratórium augusztus végén benyújtotta az új alapító okiratot, mire az egyetem teljes vezetése és szenátusa – ami az egyetem legfőbb döntéshozó szerve – lemondott. Az okiratban ugyanis őket minden jogkörüktől megfosztották: nem dönthetnek saját működési szabályzatról, költségvetésről, intézményfejlesztésről, nem választhatják meg az egyetem rektorát, nem nevezhetnek ki önállóan intézetvezetőket és osztályvezető tanárokat sem. Ezek a jogkörök mind a kuratóriumhoz kerültek át. Az SZFE hallgatói nem ismerik el legitimnek a kuratóriumi tagokat, az autonómia visszaadását követelik, hetek óta demonstrálnak, és az egyetemet is szimbolikusan elfoglalták. Közben több intézmény, magyar és hollywoodi híresség állt ki az egyetem ügye mellett. (Borítókép: Őrséget állnak a Színház-és Filmművészeti Egyetem épületénél. Fotó: Bődey János / Telex) ", "site": "https://telex.hu/rovat/belfold"}
{"title": "\n        Májátültetésen esett át a nógrádi nő, akinek gyilkos galócát adott el a gombaárus\n       ", "body": "\nÉletveszélyes mérgezést szenvedett az ipolyvecei nő, aki két hete tévedésből gyilkos galócából készült rántottát evett, írja az  RTL Híradó.  A nő pár nap múlva rosszul lett, mentővel vitték kórházba. Már túl van egy májátültetésen, jelenleg is mélyaltatásban tartják. A rendőrség azóta megtalálta és kihallgatta a férfit, aki a nőnek eladta a gombát. Életveszélyt okozó gondatlanságból elkövetett súlyos testi sértés gyanúja miatt indult nyomozás az ügyben. ", "site": "https://telex.hu/rovat/belfold"}
{"title": "\n        Magyarországon járt az ősz\n       ", "body": "\n    20 fölé már napközben sem szalad a hőmérséklet, estére pedig már 9-15 fok közé csökken a levegő.\n   \nVitathatatlanul beköszöntött az ősz Magyarországon péntek este. Szombaton ugyan az előző esti záporok, zivatarok, a viharos széllökések után tovább szakadozik a felhőzet, főként a középső tájakon hosszabb időre is kisüthet a nap, de északkeleten, keleten erősen felhős marad az ég. Az Országos Meteorológiai Szolgálat  előrejelzése  szerint északkeleten, keleten egyre kevesebb helyen, a Dunántúlon csak néhol várható eső, zápor. Az északnyugati, nyugati szél több helyen megerősödik. A hőmérséklet délután általában 13 és 18 fok között alakul, de délkeleten, keleten 19 és 20 fok is lehet. Késő estére 9 és 15 fok közé hűl le a levegő. figyelmeztetést is közzétettek, miszerint a délután első felében (kis eséllyel) még az északkeleti megyékben fordulhat elő a csapadékzónába ágyazva egy-egy zivatar, villámlásra azonban már nem kell számítani. Sőt, nagy mennyiségű csapadék is csupán a Nyírségben alakulhat nagyobb területen szombaton, ott 15-20 mm között a napi csapadékösszeg. Az előrejelzés szerint szombaton éjszaka az ország nagy részén felszakadozik a felhőzet, délnyugaton néhol pára- ködfoltok képződhetnek, de északkeleten, keleten hajnalig felhős marad az ég, és főként ott, esetleg a déli határvidéken valószínű kevés helyen eső. Vasárnap napközben változóan vagy gyengén felhős időre lehet számítani több-kevesebb napsütéssel, csak késő délutántól délnyugat felől növekszik meg a felhőzet, és estétől egyre többfelé alakul ki csapadék. A helyenként élénk északnyugati szél éjszaka nyugatira, délnyugatira fordul, és főként keleten megerősödik. Vasárnap eleinte a délnyugati, délutántól a keletire, délkeletire forduló szél lesz többfelé erős. A legalacsonyabb éjszakai hőmérséklet általában 3 és 8, északkeleten, keleten 9 és 11 fok között alakul. A legmagasabb nappali hőmérséklet vasárnap 14 és 19 fok között valószínű. ", "site": "https://telex.hu/rovat/belfold"}
{"title": "Ami szép az szép: Tolvai Reni görögdinnye melleket villantott - Fotó ", "body": "A szokásosnál is kihívóbb és szexibb volt Tolvai Reni.  \nVasárnap este folytatódik a csoportos rangadók estéje, ami során a Sztárban Sztár All Stars versenyzői négyfős csapatokba rendeződve mérik össze a tudásukat. Először mindig a zsűri mond a hírességek fölött ítéletet, majd ezután dönthetnek a nézők.  Fotó: Mate Krisztian Az extravagáns külsejű, amerikai szabadszájú fenevad, azaz  Doja Cat  bőrébe bújva csinált hatalmas show-t a színpadon  Tolvai Reni ! A négytagú zsűri és  Till Attila  is egyetértett abban, hogy Reninek jól is állt és könnyen jött a szexizés a színpadon. Ezzel szemben az énekesnő azt állította, hogy Doja Cat hangterjedelmét nem volt egyszerű a számára begyakorolni. Egy biztos, Tolvai Reni berobbantotta a showt a produkciójával, ami a pontokban is visszaköszönt, ugyanis majdnem maximális, 38 pontot kapott.      ", "site": "https://www.borsonline.hu/cimke/tolvai-reni"}
{"title": "Tolvai Reni elterült a földön, kiestek hatalmas mellei a fűzőből – Fotó ", "body": "Tolvai Reni forró fotója láttán tuti ki fog verni a víz.  \nTolvai Reni sokszor oszt meg magáról szexi fotókat és videókat a közösségi oldalán. Ami nem is csoda, hiszen bomba formában van, amire tényleg büszke lehet.  Fotó: Szabolcs  László Reni 2022 tavaszán számszerűsítette, hogy összesen 23 kilót sikerült leadnia az életmódváltásával. Mint mondta,  sikerének a titka a dobozolásban rejlik: saját maga főzi az ételeit, ezeket viszi a fellépéseire is.  - A nagyon tudatos táplálkozás a legfontosabb. Én régen mindig úgy diétáztam meg úgy éltem, hogy próbáltam nagyon keveset nagyon ritkán enni, mert azt gondoltam, hogy ettől fogok fogyni. Most meg kétóránként eszem, nekem ez működött  – mesélte korábban az életmódváltásáról Tolvai Reni, majd hozzátette:  - Mindent előkészítek. Macerásabb, de megéri. Az énekesnő a minap képekkel is szemlélte a változást az Instagram-oldalán. Legfrissebb fotóján mini ruhába bújtatta bomba testét, majd a földön ülve, a falnak támaszkodva pózolt be. A ruha felsőrésze fűzős lehetett, ugyanis kebleit durván feltolta. A megjelenése bombasztikusra sikeredett vadító sminkjével kiegészítve.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n   ", "site": "https://www.borsonline.hu/cimke/tolvai-reni"}
{"title": "Lékai-Kiss Ramóna megdöbbentő dolgot mondott a Sztárban Sztár All Stars után, gondoltad volna? ", "body": "Rami jelenleg az ítészek között foglal helyet, ám más szerepben is el tudná képzelni magát. A Sztárban Sztár All Stars negyedik élő show-ja után felfedte titkát a Borsnak! \nRendkívüli izgalmakat hozott vasárnap este a  Sztárban Sztár All Stars   negyedik élő show-ja .  Volt olyan versenyző, akinek a produkciója könnyeket csalt a négy zsűritag szemébe, míg más énekes után szinte összedőlt a  TV2 stúdiója a nevetéstől. Sztárban Sztár All Stars: Lékai-Kiss Ramóna megható pillanatot élt át (Fotó: Mate Krisztian) Az előző,  harmadik adáshoz  hasonlóan most is nyolcan léptek színpadra,  két négyes csapatban . Négyen (Vastag Tomi, Sipos Tomi, Pál Dénes és Oláh Gergő) egy éneklés után azonnal továbbjutottak a zsűri és a közönség értékelését követően, a másik négy énekesnek azonban egy második produkcióban is meg kellett mérettetnie. Tolvai Reni, Orsovai Reni, Emilio és Puskás-Dallos Peti volt a négy vigaszágas szereplő. Tolvai Reni a zsűritől 37 pontot kapott Billie Eilishként, Emilio 38-at azért, hogy életre keltette Tones and I slágerét, és elképesztően megnevettette a közönséget. Orsovai Renáta Opitz Barbi volt, második körös fellépése 36 pontot ért, Puskás Peti Judy Garland-ja pedig a maximális 40 pontot kapta. Végül Emilio és Orsovai Reni  távozott a műsorból . Lékai-Kiss Ramóna, akinek vasárnapi szettjét vélhetően a 101 kiskutya ihlette, Tolvai Reni produkciója után nem tudta magában tartani az érzéseit.  A kamerák kereszttüzében árulta el, hogy olyan érzések kerítették hatalmába Reni előadása közben, amiket még soha, a Sztárban Sztár egyetlen korábbi évada alatt sem élt át.  Az élő adás után Rami a Bors kérdésére kifejtette, mire gondolt pontosan, sőt, egy meglepő dologról is lerántotta a leplet. – Nem azért ülünk ott a zsűriszékben, mert mi jobban énekelünk, mint a versenyzők,  hanem azért, mert az elmúlt évek tapasztalatai, színpadi vagy akár tévés munkái már olyan gyakorlatot hoztak a mi életünkben, hogy alkalmassá tesznek minket arra, hogy mi kritizáljuk akár pozitívan, akár negatívan az adott színpadi produkciót, és kicsit a nézői székből mondjuk el a véleményünket. Amikor Reni felállt a színpadra, megjelentek a fények és elindult ez a produkció, akkor még nem tört rám ez az érzés, de körülbelül a közepénél jött egy csönd, ami eluralkodott a stúdióban. Ez a csönd és Reni rám olyan hatással volt, ami még nem volt itt nekem a három évad alatt. Lehet, hogy csak  két másodperc volt, de olyat hozott ki belőlem előadó, amire még nem volt példa – kezdte a Borsnak Lékai-Kiss Ramóna. Sztárban Sztár All Stars: Lékai-Kiss Ramóna versenyzőként is kipróbálná magát A Sztárban Sztár All Stars zsűritagja azt sem tagadta, hogy eljátszott már a gondolattal, hogy vajon versenyzőként hogy teljesítene a Sztárban Sztár All Stars stúdiójában. – Abszolút el tudom képzelni magam versenyzőként!  Bár Stohl Andris annyira riogat engem, hogy ez milyen borzasztó, hogy már nem tudom, felállnék ide a színpadra. Annak idején én táncoltam, és a táncos versenyeken részt vettem. A mai napig emlékszem arra a pillanatra, amikor a versenyek előtt gyomorgörccsel vártunk a visszaszámlálásra, hogy három, kettő, egy... és akkor bécsi keringő, vagy tangó. Ez tényleg egy nagyon kiszolgáltatott helyzet, hiszen egy perced van, hogy megmutasd életed legjobb verzióját, ami nem mindig sikerül. Nagyon összetett dolog ez – árulta el Rami, aki azt is hozzátette, hogy  zsűritagként az „ami a szívén, az a száján” elvet képviseli .   ", "site": "https://www.borsonline.hu/cimke/tolvai-reni"}
{"title": "\n        Korábbi terrortámadások helyszíneinek védelmét erősítették meg Franciaországban\n       ", "body": "\nMiután péntek reggel egy fiatal férfi két embert megsebesített egy hentesbárddal a párizsi Charlie Hebdo francia szatirikus hetilap szerkesztőségének közelében, a francia hatóságok megerősítették azoknak a helyszíneknek a védelmét, ahol korábban iszlamista támadásokat hajtottak végre. A két sebesültet kórházba szállították, nincsenek életveszélyes állapotban. Gerard Darmanin francia belügyminiszter szerint terrortámadás történt. A francia rendőrség megerősítette a védelmét többek között annak a párizsi kóserboltnak, ahol 2015 januárjában négy zsidó tússzal végzett egy támadó, illetve a Bataclan klubnak, ahol ugyanabban az évben három dzsihadista 89 embert mészárolt le. A közelgő zsidó engesztelés ünnepe, a jóm-kipúr miatt a zsinagógákat is különleges védelemben részesítik. A pénteki támadás helyszíne szimbolikus volt, ugyanis 2015-ben a Charlie Hebdo szerkesztőségében két merénylő 12 embert gyilkolt meg. A támadás feltételezett elkövetőjét, egy 18 éves pakisztáni férfit a támadás helyszínének közelében fogták el, csupa vérfolt volt a ruhája. Egyelőre nem tudni, hogy mi volt az indítéka. A férfi három évvel ezelőtt, még kiskorúként érkezett Franciaországba felnőtt kíséret nélkül. Nem állt rendőrségi megfigyelése alatt. Egy hónapja előállították tiltott fegyverviselés miatt – egy csavarhúzó volt nála –, de figyelmeztetés után elengedték. Rajta kívül elfogtak egy 33 éves algériai férfit, és további öt embert, most vizsgálják, hogy milyen kapcsolat volt köztük. Párizsban jelenleg folyik a 2015-ös támadás feltételezett segítőinek, 14 gyanúsítottnak a tárgyalása, péntek délután az áldozatok özvegyei tettek vallomást. Az újság ráadásul nemrégiben újra megjelentette a 2015-ös támadást kiváltó gúnyrajzait Mohamed prófétáról, amiért ismét fenyegetéseket kapott. Borítókép: MTI/EPA/Ian Langsdon ", "site": "https://telex.hu/rovat/kulfold"}
{"title": "\n        Küldöttséget indít Kínába az EU, hogy alternatívát keressenek az elektromos autókra kivetett büntetővámok helyett\n       ", "body": "\nAz Európai Unió küldöttséget indít Pekingbe, hogy a kínai gyártmányú elektromos járművekre kivetett vámokra valamiféle alternatívát találjanak, értesült a  Bloomberg  az ügyre rálátó forrásoktól. A találkozót Kína kezdeményezte, annak elfogadása azt sugallja, hogy az egyeztetések lendületet vehetnek – mondták a nevük elhallgatását kérő források, akik szerint még nincsenek végleges tervek, mivel azokat mindenképpen egyeztetik Pekinggel. A  csütörtökön hatályba lépő jogszabály értelmében  a Kínában gyártott elektromos autókra európai uniós büntetővámot vetnek ki, így akár 45,3 százalékot is kell fizetniük kell a gyártóknak a korábban egységes 10 százalék helyett. A döntést  több hónapig tartó vizsgálat előzte meg , hogy kiderüljön, mely autógyártók jutottak tisztességtelen állami támogatáshoz Kínában. A világ legnagyobb újautó-piacán jelen levő, helyi üzemmel rendelkező márkák attól függően fizetnek magasabb vagy alacsonyabb vámot a továbbiakban, hogy mennyire működtek együtt a szubvencióellenes vizsgálat során. Kína évi hárommillió darabos elektromos járműgyártási kapacitása kapacitása kétszer akkora, mint az EU villanyautó-piaca. Mivel az Egyesült Államokban és Kanadában 100 százalékos vámot vetettek ki a kínai villanyautókra, kézenfekvő, hogy azok zömmel az európai piacra kerülnek. Az EU–Kína-vámháborúról, az elektromos autók elleni vámokról és a válaszlépésekről  ebben a cikkben olvashatnak bővebben . ", "site": "https://telex.hu/rovat/kulfold"}
{"title": "\n        Iványi Gábor: Ostromlott várban érezzük magunkat\n       ", "body": "\nInterjút adott Iványi Gábor, a Magyarországi Evangéliumi Testvérközösség vezetője a  Népszavának , amiben arra a felvetésre, hogy a kormány nemrég drasztikusan csökkentette a szegény gyerekeket oktató iskoláik állami támogatását, valamint a józsefvárosi Dankó utcában ki akarták kapcsolni a hajléktalanokat is ellátó intézményeik gázszolgáltatását, úgy reagál, hogy ez olyan, mintha ostrom lenne. „Miután a miniszterelnök állandóan háborút folytat, nemcsak retorikájában, hanem cselekedeteiben is, és védekezésre kényszeríti az egyszerűen csak élni, munkáját végezni akaró polgárságot – benne egyházunkat és civil szervezeteinket –, helyénvaló a megállapítás: olyan, mintha ostrom lenne. Igen, ostromlott várban érezzük magunkat.”         Önkéntesek éjjel-nappal őrséget állnak a Dankó utcai hajléktalanszálló előtt. Fotó: Fűtött Utca Iványi arra a kérdésre, hogy miért olyan fontos a hatalomnak az ellehetetlenítése, azt mondta, hogy szerint azért, mert a kormány eltávolódott azoktól az értékektől, amelyeket képviselve közösen rendszert váltottunk. „Annak idején tökéletesen egyetértettünk Orbán Viktorral, egyik kampányrendezvényemre is eljött, amikor 1990-ben az SZDSZ jelöltjeként indultam. Fel se merült bennem, hogy egyszer majd a fasiszta Horthy-Magyarországot akarja feltámasztani”. Arra a kérdésre, hogy mi lehet a vége a kormánnyal folytatott küzdelmüknek, azt felelte, addig lesznek talpon, amíg az „Örökkévaló” azt akarja, hogy talpon legyenek. Eljuthatnak egy olyan pontra, amikor ki kell állniunk mintegy ezer munkavállalójuk elé, és azt kell mondaniuk, hogy itt a vége, de nem erre készül. „ A miniszterelnök úgy képzeli, olyanok vagyunk, mint a krumpli a fedő alatt. Többféle krumpli van, az egyik gyorsabban fő, a másik kevésbé gyorsan, de csak idő kérdése, és mindegyik megpuhul. Hátha mi is beadjuk a derekunkat. Azt hiszi, az elmúlt tíz évben eleget puhítottak rajtunk. Attól tartok, a miniszterelnököt már nem lehet megváltoztatni, de a környezetében talán akadnak olyanok, akik hajlanak a jobb belátásra. Másként szerintem nem lehet kijönni ebből a helyzetből, csakis úgy, ha minden elvett jogunkat visszakapjuk.” Augusztusban derült ki, hogy a kormány a következő tanévre felére csökkenti, majd utána teljesen megvonja a kiegészítő támogatást a Magyar Evangéliumi Testvérközösség (MET) iskoláitól. Az Iványi Gábor vezette egyház jó pár óvodát, iskolát működtet Budapesten és az ország hátrányos helyzetű térségeiben. Szeptemberben aztán megjelentek a Nemzeti Közművek szakemberei a MET Dankó utcai intézményeinél, és megkísérelték leszerelni gázórát. Itt többek közt főiskola, hajléktalanszálló és kórház is működik. 2010 óta 30 millió forint, országos szinten pedig 100 millió forint tartozást halmozott fel az egyház a közműszolgáltató cég felé, Iványi szerint azonban ennél jóval többel tartozik nekik az állam. Miután a kormány elvonta a MET-től az egyházi státuszt, több milliárd forinttól estek el, a strasbourgi emberi jogi bíróság pár éve mintegy 1 milliárd forint kártérítés megfizetésére kötelezte az államot, ennek azonban Iványiék állítása szerint még csak töredékét kapták meg. A lelkész szerint Orbán személyes bosszúja miatt indított hadjáratot az egyház ellen, miután pár éve lefasisztázta a miniszterelnököt. Szeptember eleje óta éjjel-nappal őrséget állnak a Dankó utcai hajléktalanszálló előtt, hogy megakadályozzák a gázóra leszerelését. Szeptember 24-én jelentette be Iványi, hogy a Nemzeti Közművek kikapcsolási moratóriumot ajánlott fel jövő tavaszig. Közösségi gyűjtésükön eddig több mint 60 millió forint gyűlt össze. ", "site": "https://telex.hu/rovat/belfold"}
{"title": "\n        Fél szemére megvakult a férfi, akit fényes nappal összevertek Debrecenben\n       ", "body": "\nFél szemére megvakult egy férfi, akire egy hajléktalan személy támadt rá pénteken fényes nappal Debrecenben – derül ki az  RTL Híradóból.  A férfival a debreceni kórház előtt találkozott az RTL stábja, Mányi Gábor a támadás következtében a jobb szemére megvakult, valamint az arca és a feje is több helyen megsérült. Mányi Gábor egy lakótelepi szánkódombnál találkozott a két hajléktalan személlyel, akiket a munkája miatt korábbról már ismert. A férfi szerint egy ellátóhelyen ismerkedtek össze. A megvakult férfi azt mondta, vett nekik bort, majd egyikőjüket számonkérte, mivel állítólag ellopott tőle ötezer forintot. „Ivás közben begurult, és a torkomnál fogva a földre szorított, majd ököllel püfölni kezdte az arcomat” – részletezte Mányi Gábor. A támadó társa mindezt végignézte, végül amikor már ő is úgy gondolta, hogy barátja túlzásba esett, közbeszólt, és elmenekültek a helyszínről. „Nem tudom, meddig feküdhettem ott, már nem láttam semmit. Amikor meghallottam a járókelők hangját, akkor elkezdtem segítségért kiáltani” – tette hozzá Mányi Gábor, akit mentővel szállítottak kórházba. A Hajdú-Bihar Vármegyei RFK azt közölte, hogy súlyos testi sértés bűntett miatt indítottak eljárást, a gyanúsítottak elfogták, és a kihallgatás folyamatban van. ", "site": "https://telex.hu/rovat/belfold"}
{"title": "\n        Jelentkezett a Telexnél Nerbot, a nemzeti konzultációs honlap „meghekkelője”\n       ", "body": "\n(Ez a cikk eredetileg a Telex.hu elindulása előtt, lapunk Facebook-oldalán jelent meg 2020. szeptember 12-én.) --- A hét elején elég nagy port kavart, és végül rendőrségi feljelentést eredményezett Hadházy Ákos független országgyűlési képviselő egy Facebook-posztja. Hadházy egy Nerbot nevű felhasználó YouTube-profilját osztotta meg, amelyen több órányi képernyőfelvétel látható arról, ahogy az online nemzeti konzultációt egy bot (automata program) tölti ki több ezres nagyságrendben, hamis adatokkal. A konzultációs honlapról már korábban kiderült, hogy bármilyen – akár teljesen kamu – adatokkal is kitölthető újra és újra, Nerbot esete pedig azt is megmutatja, milyen gyatrán sikerült a weboldal fejlesztése. Bár a kormány Hadházy posztja nyomán kibertámadásról kezdett beszélni, feljelentést ígért („a hivatalos szervek jelenleg vizsgálják, hogy a büntető törvénykönyv mely passzusait szegték meg a hackerek” – írta az esetről a Magyar Nemzet), a Telexhez eljutott információk szerint végtelenül egyszerű, a klasszikus hekkerkedéstől távol álló módon babrálták meg az alapvető biztonsági hiányosságokat felvonultató oldalt. Jelentkezett ugyanis lapunknál a Nerbot készítője, aki saját bevallása szerint egy 40 év körüli, budapesti, hobbiból programozni tanuló férfi. Azt írta nekünk, az eset háttere annyi, hogy meg akart tanulni bővítményt készíteni böngészőhöz, így próbaként elkezdett írni egyet, amely véletlenszerű adatokkal tölti ki a konzultációt. Amennyiben a fejlesztők jó munkát végeznek, egy ilyen bővítmény nem lenne működőképes, ugyanis az ilyen oldalakra jellemző módon a nemzeti konzultáció is tartalmaz egy reCaptcha-t (tudják, ez az, amikor a képek közül ki kell választani a tűzcsapot, hidat, jelzőlámpát, stb. mutatókat). A reCaptcha pont azért felel, hogy kiszűrje a gyanús – pl. bot általi tömeges – kitöltéseket, a nemzeti konzultációs honlapon azonban ez a fajta védelem egyszerűen nem működött, így a kitöltés folyamatosan pöröghetett – írta a Telexnek Nerbot, aki szerint szó sincs hekkelésről, a reCaptcha feltöréséről, az automata kitöltéshez a legelemibb programozói tudás is elég volt (a bővítmény kódját bizonyíték gyanánt el is küldte a Telexnek). Nem ez az első nemzeti konzultáció, aminek online változata kínos baki miatt kerül a hírekbe. A 2017 tavaszi felvonásban az okozott kisebb botrányt, hogy a weboldal kódjában szerepelt a Yandex nevű, az orosz titkosszolgálattal kapcsolatban álló IT-cég forgalomfigyelő mérőkódja. Miután a sajtó megszellőztette az aggasztó jelenséget, a Yandex-kód egy napon belül eltűnt a honlapról. A Nerbot-eset után megkérdeztük a Miniszterelnöki Kabinetirodát, milyen cég, mennyi pénzért fejlesztette a jelek szerint elég gyengére sikerült aktuális konzultációs weboldalt, de egyelőre nem kaptunk választ. A tömeges kitöltésekkel kapcsolatban a feljelentés ténye mellett korábban még annyit közöltek, hogy ezeket a válaszokat az értékeléskor nem fogják figyelembe venni. Kerestük a rendőrséget is, hogy megtudjuk, indult-e nyomozás a feljelentés nyomán, amint válaszolnak, frissítjük a posztot. Nerbot mindenesetre azt írta nekünk, őt még nem kereste a rendőrség. ", "site": "https://telex.hu/rovat/belfold"}
{"title": "\n        Nemzeti Agrárgazdasági Kamara: Nincs ok a pánikvásárlásra\n       ", "body": "\n12:41 Már 589-en vannak kórházban a koronavírus miatt Alapvető szabálynak nevezte Müller Cecília országos tisztifőorvos, hogy az emberek csakis egészségesen menjenek bárhová, és a közmédiának adott nyilatkozatában arra is kitért az operatív törzs szombati ülése után, hogy már a közösségi terjedés a jellemző. Elmondta azt is: a szabályokra azért van szükség, hogy ne kelljen további korlátozásokat bevezetni. Müller Cecília kérte az időseket, hogy vigyázzanak magukra is, kerüljék a zsúfolt helyeket. „Nagyon szeretnénk elkerülni” a szigorításokat  – fogalmazott. Javasolta a szabadban tartózkodást járványidőszakban, illetve a sportolást, de hozzátette, hogy mivel a romló időjárás miatt az emberek fokozottan beszorulnak a szűk terekbe, ezért komolyan kell venni a maszk használatát. Müller Cecília elmondta azt is, hogy a járvány második hulláma zajlik Magyarországon, amely a pandémia felszálló ágában van. Egyre nő a kórházban ápolt emberek száma: már 589-en szorulnak kezelésre. (MTI) 11:51 Nem kell aggódni, lesz elég élelmiszer a boltokban Nem várható fennakadás az élelmiszer-ellátásban, nincs ok a pánikvásárlásra, közölte a Nemzeti Agrárgazdasági Kamara. Úgy vélik, az első hullámhoz hasonlóan most sem kell aggódni amiatt, hogy hiány lenne az alapvető élelmiszerekből, mivel a magyar élelmiszeripar, a mezőgazdaság folyamatosan, hosszú távon tudja biztosítani a biztonságos élelmiszer-ellátást. Egyben a hazai élelmiszerek biztonságosak is, mivel az előállítás során szigorúan követik az előírásokat. A kamara kitért arra is, hogy Magyarország jelentős élelmiszer-exportőr is. ( Magyar Nemzet ) 9:46 Ingyenmaszkot ad a Spar, ha anélkül ment vásárolni  Már nem elég orrot és szájat eltakaró eszközt húzni, az üzletekbe lépve maszkot kell viselni, és hogy ez senkinek ne jelentsen gondot, a Spar térítésmentesen biztosít maszkot minden vásárlójának, aki nem vitt magával. A maszkokat vagy az ügyeletes vezetőtől, vagy a biztonsági őrtől (Spar, City Spar), vagy az információs pultoknál (Interspar) lehet kérni. A cég emellett 8 ezer liter kézfertőtlenítőt is rendelt, és 200 újabb áruházába telepít állványokat, adagolókkal. ( Napi.hu ) ", "site": "https://telex.hu/rovat/belfold"}
{"title": "\n        Hiába a kilencórás ülés, másodjára sem tudtak megállapodni új szmsz-ről a fővárosi képviselők\n       ", "body": "\nSzerdán  hosszú, 9 órás ülést tartott  a Fővárosi Közgyűlés, ebbe azonban csak a napirendi pontok vitája fért bele, a képviselők csak ezután szavaztak az előterjesztésekről. A működést meghatározó szervezeti és működési szabályzatról most sem sikerült megegyezni, de döntöttek az ingyenes kutya- és kerékpárszállításról a BKK-n, a kukák mellé kihelyezett palacktartó gyűrűkről és a Horn Gyula sétány átnevezéséről is. Szmsz, főpolgármester-helyettes A képviselők először az új szervezeti és működési szabályzathoz érkezett módosító javaslatokról szavaztak. Átment például, hogy vegyék el a főpolgármestertől a fővárosi cégek vezérigazgatóinak munkáltatói jogköreit. De ennek végül nem lesz jelentősége, ugyanis hiába a módosítások, az új szmsz-t végül nem szavazták meg. Így se új szervezeti és működési szabályzat, se főpolgármester-helyettes nem lett az új Fővárosi Közgyűlés második ülésén. Igaz, a helyettes személyére javaslat sem érkezett Karácsonytól. Az szmsz esetében pedig egyelőre maradt az előző ciklusban elfogadott verzió. Diákszervezetek, lakhatás, budapesti intézmények A diákszervezetek a napokban  vitát kiváltó  programját végül módosító javaslatokkal, de megszavazta a közgyűlés. A lakhatással összefüggő indítványok jelentős részét szintén megszavazták, így például Karácsonyét is, aki több pontot is megfogalmazott a fővárosi lakhatási programok kormányzati elősegítéséért. A többség jóváhagyta Vitézy Dávid  lakhatással kapcsolatos előterjesztését is:  ebben egy új, piaci együttműködésre is alapozó koncepciót javasolt, és azt, hogy ne adja el a főváros a kelenföldi kollégium épületét. Arról is döntöttek Szentkirályi Alexandra javaslata alapján, hogy új fővárosi rezsitámogatást dolgoznak ki, de a Fidesz frakcióvezetőjének ötletét a Fővárosi Lakásügynökség kvázi megszüntetéséről nem hagyták jóvá. A képviselők támogatták az intézményvezető pályázatok kiírására vonatkozó javaslatot. A Fővárosi Állat- és Növénykert vezetői pályázatának kiírását későbbre halasztották, de a Fővárosi Önkormányzat Gyulai Idősek Otthona és a Budapesti Módszertani Szociális Központ és Intézményei (BMSZKI) vezetői pozícióit megpályáztatják. HÉV, BKK, Pesti srácok sétány A többség elfogadta Vitézy előterjesztését arról, hogy a főváros kiálljon a HÉV-járatritkítások ellen és a vonalak mihamarabbi fejlesztése mellett. Hasonló előterjesztést nyújtott be a DK-s Szaniszló Sándor, emögött is összejött a támogató többség. Jóváhagyták, hogy a kutyák és a biciklik után nem kell pluszjegyet váltani a BKK járatain, és a pénteki és szombati éjszakai metróközlekedés ötletét is támogatták. Utóbbit egyelőre megvizsgálják, konkrét döntés később várható. A XIII. kerületi Horn Gyula sétány jövőjéről is határoztak: a Fidesz javaslata alapján a jövőben a Pesti srácok sétány elnevezést viselheti majd a közterület, de ehhez előbb ki kell kérni a kerület véleményét. Megszavazták Vitézy ezzel összefüggő javaslatát arról, hogy a jövőben csak arról lehet közterületet elnevezni, aki már 25 éve meghalt, vagy még halála előtt Budapest díszpolgára lett. Ezzel a jövőben elkerülnék az ilyen közterület-elnevezési vitákat. Reptér, MOHU, fővárosi cégek Módosításokkal, de a többség támogatta Vitézy Dávid javaslatát a reptérre vezető kötöttpályás kapcsolat megteremtése ügyében. Elfogadták azt is, hogy Karácsony egyeztessen a MOHU-val arról, hogy a fővárosban a nagyobb csomópontoknál és a belvárosban legyen több 0–24-es palackvisszaváltási lehetőség. Emellett a kukák mellett létrehoznának  palacktartó gyűrűket  is, így a rászorulók az oda helyezett visszaváltható üvegeket gyűjthetnék össze. A fővárosi cégek új felügyelőbizottságainak és igazgatóságainak tagjairól szavazás végül nem volt, mert Karácsony Gergely az ezzel kapcsolatos javaslatait visszavonta. Ezt azzal indokolta a főpolgármester, hogy „a szakmai és törvényes minimum teljesítéséig” nem fognak dönteni. A pártokkal újabb egyeztetést kezdeményez, bízik benne, hogy itt meg tudnak majd állapodni, hozzátette: úgy nehéz lesz dönteni, ha nem beszélnek a kérdésről. Az igazgatóságoknál és a felügyelőbizottságoknál szorít az idő, ugyanis a jelenlegiek megbízása november 15-én lejár. Horn Gyuláné, politikai műbalhé és képmutatás porhintéssel – a hosszú és tartalmas vitákból álló ülésről a  beszámolónkat itt olvashatja vissza . ", "site": "https://telex.hu/rovat/belfold"}
{"title": "\n        Újabb rakétatámadás érte a bagdadi reptér környékét\n       ", "body": "\nÖten meghaltak, ketten pedig megsebesültek, miután két rakéta csapódott be a bagdadi nemzetközi repülőtér közelében — jelentette be hétfőn az iraki hadsereg, írja az MTI. A magukat megnevezni nem kívánó biztonsági források szerint a Katyusa típusú rakéták célpontja a repülőtér volt, ám azok végül egy közeli lakónegyedben csapódtak be. Hozzátették, hogy a támadást vélhetően az egyik bagdadi lakónegyedből indították, a halálos áldozatok közt gyerek is van. Az elmúlt hónapokban többször érte rakétatámadás a repülőteret és környékét, de ez az első eset, hogy a támadás halálos áldozatokat is követelt. Emellett az idén több rakétatámadás érte a parlamentnek, a minisztériumoknak és a nagykövetségeknek helyt adó bagdadi Zöld Zóna területét is. Júliusban rakétatámadást követtek el a Bagdadtól mintegy húsz kilométerre északra található Tadzsi támaszpont ellen is, amelyen amerikai katonák is szolgálnak. Washington szerint a támadásokat Irán által támogatott síita szervezetek követik el, de Irán ezeket egyetlen alkalommal sem kommentálta. ", "site": "https://telex.hu/rovat/kulfold"}
{"title": "\n        A francia bíróság felmentette azt a férfit, aki azért végzett gyógyíthatatlan beteg feleségével, mert megkérte rá\n       ", "body": "\nFelmentette a francia bíróság azt a férfit, aki azt állította, hogy gyógyíthatatlan betegséggel küzdő felesége kérte arra, hogy végezzen vele, Bernard Pallot pedig teljesítette neje akaratát – írja a  France24.  Az ügyészség nyolc év börtönbüntetést kért a 78 éves férfira, a bíróság azonban ártatlannak találta. A büntetlen előéletű, nyugdíjazott oktató 2021 októberében ciánt fecskendezett a felesége combjába, de az nem működött, így megfojtotta egy kábellel. A felesége, Suzanne Pallot holtteste mellett a hatóságok egy papírt találtak, amin a következő szöveg állt: „Én, Suzanne Pallot, aki még mindig ép elmével rendelkezem, arra kérem a férjemet, Bernard Pallotot, hogy végleg szabadítson meg a szenvedéstől.” A férj a nyomozóknak azt mondta, azért ölte meg feleségét, hogy ne szenvedjen tovább. Az ügyész Mickael Le Nouy ügyész korábban azzal érvelt, hogy Suzanne Pallotot valóban gyógyíthatatlan betegséggel diagnosztizálták, de az orvosok szerint állapota nem volt életveszélyes. Le Nouy szerint Pallot szeretetből cselekedett, ugyanakkor felhívta a figyelmet arra, hogy az eutanázia törvénytelen az országban és a felesége brutális módon halt meg. „Kicsit kegyetlennek tűnhet a módszer” – mondta Pallot, amikor az elektromos kábelről kérdezték, „de nem volt más választásom” – tette hozzá. A francia parlament az év elején kezdte el megvitatni az asszisztált halál legalizálását célzó törvényjavaslatot, de Emmanuel Macron  júniusban feloszlatta a parlamentet . Már több más európai ország is legalizálta az eutanáziát, például Belgium, Luxemburg, Spanyolország és Portugália. Közülük az első Hollandia volt 2002-ben. ", "site": "https://telex.hu/rovat/kulfold"}
{"title": "\n        Majomhimlő-variánssal fertőzött esetet regisztráltak Londonban\n       ", "body": "\nAz Egyesült Királyság Egészségbiztonsági Ügynöksége (UKHSA) közölte, hogy kedden regisztráltak egy beteget, akinél kimutatták a majomhimlő Klád lb variánsát – írja a  SkyNews.  Ez az első regisztrált eset az Egyesült Királyságban, Németországban október elején számoltak be egy fertőzött betegről. A személyt jelenleg a londoni Royal Free Kórházban kezelik. Az illető Afrikában nyaralt, és október 21-én utazott vissza az Egyesült Királyságba. Nagyjából egy nappal később már jelentkeztek az influenzaszerű tünetek, ezután kiütések jelentek meg a testén, az állapota pedig tovább romlott. Október 27-én került a kórház sürgősségi osztályára, ahol mintát vettek tőle, valamint izolálták. Miután beigazolódott a gyanú, hogy majomhimlőről van szó, a hatóságok felkutatták azokat a személyeket – kevesebb mint tíz főt –, akivel az illető érintkezhetett. Susan Hopkins, az UKHSA vezető orvosi tanácsadója szerint „továbbra is alacsonya a betegség lakosságra jelentett kockázata az Egyesült Királyságban”. Az Egészségügyi Világszervezet ( WHO) augusztusban globális veszélyhelyzetet hirdetett  a Kelet-Közép-Afrikában terjedő majomhimlő miatt. Egy szeptemberi tájékoztatás  szerint  egy hét alatt csaknem háromezer újabb feltételezett megbetegedést jelentettek a kontinensről, amelyekből eddig 374-et tudtak megerősíteni. A feltételezett és igazolt esetek közötti eltérésre a hiányzó tesztelési, illetve laboratóriumi kapacitások adnak magyarázatot. Kemenesi Gábor virológus korábban a Telexnek azt mondta, hogy leghatékonyabban  úgy lehetne fellépni  a vírus ellen, ha a tesztelés és a kezelés a kiindulási helyére, Kongóba és környékére összpontosulna. A WHO augusztus 14-én nemzetközi egészségügyi veszélyhelyzetet rendelt el a Klád Ib vírusvariáns terjedése miatt, mert a szakemberek szerint ez a változat fertőzőbb és súlyosabb megbetegedést idézhet elő a korábban ismerteknél. ", "site": "https://telex.hu/rovat/kulfold"}
{"title": "\n        Közbenjárna Macron, hogy szabadon engedjék a belarusz politikai foglyokat\n       ", "body": "\nSegítséget ígért Emmanuel Macron francia elnök kedden a belarusz ellenzéki vezetőnek, Szvetlana Tyihanovszkajának, aki az augusztusi elnökválasztást követően menekült Litvániába, írja az MTI. Macron litvániai látogatása második napján találkozott Tyihanovszkajával, a találkozó után a francia elnök az újságíróknak elmondta: Franciaország mindent megtesz, hogy gyakorlatias segítséget nyújtson, és közvetítsen a fehérorosz belpolitikai válságban. Macron szerint az lenne a legjobb, ha az Európai Biztonsági és Együttműködési Szervezet (EBESZ) keretében kerülne sor a tárgyalásokra. Tyihanovszkaja megerősítette, hogy félórás beszélgetésük során ígéretet kapott a francia elnöktől arra, hogy segít a közvetítésben, illetve abban, hogy a politikai foglyok visszanyerjék szabadságukat. Macron még előző nap felszólította a belarusz hatóságokat, hogy ne vegyék őrizetbe a tüntetőket, és engedjék el az önkényesen elfogott aktivistákat. Ez volt Tyihanovszkaja legfontosabb találkozója az augusztus 9-i belarusz elnökválasztás óta, amelyen az országot 26 éve vezető Alekszandr Lukasenko vitatható körülmények között, a szavazatok 80 százalékát megszerezve győzött. Az ellenzéki vezető eddig több uniós külügyminiszterrel, illetve a lengyel, a litván és a norvég vezetővel folytatott megbeszélést. Tyihanovszkaja a találkozón felül meghívást kapott Macrontól, hogy tartson beszédet a francia parlamentben. (MTI) ", "site": "https://telex.hu/rovat/kulfold"}
{"title": "\n        Minimum tíz év szabadságvesztésre ítélhetik Gyárfás Tamást a Fenyő-gyilkosság miatt\n       ", "body": "\nMinimum tíz év szabadságvesztést kért a Fővárosi Fellebbviteli Főügyészség Gyárfás Tamásra a Fenyő-gyilkosság ügyében – tudta meg a  24.hu.  A lap azt írja, a Fővárosi Ítélőtáblán egy hónapon belül jogerős ítélet születhet.  Mint írtuk , a Magyar Úszó Szövetség egykori elnökét februárban első fokon hét év fegyházra ítélte a Fővárosi Törvényszék, Portik Tamást pedig életfogytig tartó börtönbüntetésre. Azonban májusban az ügyész  a büntetésük súlyosbítását kérte . Csiha Gábor, a Fővárosi Fellebbviteli Főügyészség szóvivője a 24.hu-nak azt nyilatkozta, hogy a bűncselekmény, amivel Gyárfást vádolják, 10-től 20 évig terjedő szabadságvesztéssel büntetendő, és csak enyhítő záradékkal szabhattak ki hét év fegyházbüntetést Gyárfásra. „A fellebbviteli főügyészség azt szeretné elérni, hogy az enyhítő záradék mellőzésével, legalább a törvényi minimumot elérő szabadságvesztés-büntetést szabják ki a vádlottra” – mondta Csiha Gábor. A lap információi szerint a másodfokon eljáró Fővárosi Ítélőtábla már ki is tűzte a tárgyalási napokat. Így a jövő hónapban már el is dőlhet, hogy súlyosabb büntetést kap-e az első fokon hét év fegyházra ítélt Gyárfás Tamás, valamint az életfogytig tartó börtönbüntetést kapó Portik Tamás, esetleg helybenhagyják vagy hatályon kívül helyezik a korábbi ítéletet. Az ügy röviden: az ügyészség szerint egy bérgyilkos Gyárfás Tamás felbujtására és az Aranykéz utcai robbantásért is elítélt Portik Tamás megbízására ölte meg Fenyő Jánost 1998. február 11-én. Fenyőt a délutáni csúcsforgalom közepén lőtték le Mercedesében a budapesti Margit körút és a Margit utca sarkán. A gyilkosság miatt 2017-ben életfogytiglanra ítélték Jozef Roháčot, de ekkor még a vádhatóság nem nevezte meg, ki lehet a megbízó. 2018-ban gyanúsították meg aztán Gyárfást és Portikot, 2019-ben emeltek vádat ellenük. A Gyárfás–Portik-per kérdéseit ebben a cikkünkben  válaszoltuk meg részletesen. ", "site": "https://telex.hu/rovat/belfold"}
{"title": "Tolvai Reni szexi cowgirlnek öltözve gigantikusat villantott - Fotó ", "body": "Ha ezt megnézed, ma már nem is kell mást látnod.  \nTolvai Renit senkinek nem kell bemutatni, bár az utóbbi időben inkább szépségével és természetes adottságaival hívja fel magára a figyelmet, mint egy új albummal. Sőt új albuma megjelenését is szexi fotóival reklámozta, hogy még nagyobb figyelmet kapjon. Tolvai Reni / Fotó: Szabolcs László Talán nem is hibázott, hiszen bomba formában van, és tökéletes alakját sokan irigylik. Nemrég például nyugodtan posztolt arról, hogy  szétnyílt a domina felsője  és megvillantotta a melltartóját. Ezúttal a Budapest parkban járt a barátnőjével ráadásul nem hétköznapi ruhában, hanem szexi cowgirlnek öltözve. Teljes egészében vállalta a két dögös díva a western stílust, ezzel felfokozva a férfiak kíváncsiságát és vágyait… Íme Tolvai Reni szexi cowgirl fotói:                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés                   A bejegyzés megtekintése az Instagramon                         TOLVAI RENI (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "Tolvai Reni kivágott ruhában mutatta meg, milyen bombanő ", "body": "Az énekesnő rajongói imádják a videóját. \nTolvai Reni  rajongói imádják, ha az énekesnő valamilyen szexi felvételt mutat magáról. Most is megőrültek a legújabb videója láttán: Reni ugyanis igazi dívaként pózolt a kamera előtt. Az  Instagram-poszt  kommentszekciójában Reni rengeteg szívecskét kapott a képsorokra, amelyen fekete, mélyen kivágott ruhában pózolt, miközben haját fújta a szélgép. Az  énekesnő  nem ijedt meg a kamera miatt, sőt: igazi bombázóként pózolt, pont úgy, mint a legprofibbak.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n ", "site": "https://www.borsonline.hu/cimke/tolvai-reni"}
{"title": "\"Nagy baba lesz\" - Tolvai Reni mindenkit meglepett, ez ám a pocak ", "body": "Az énekesnő a sokatmondó kép közzététele után nem reagált a kommentekre. \nInstagram-oldalán  tett közzé magáról egy egész alakos fotót  Tolvai Reni . Az énekesnő lenge ruhában pózolt, amivel jól összezavarta követőit. A fotón nagynak látszik a pocakja, ami miatt többen arra gyanakszanak, hogy babát vár. A korábbi bikinis bejegyzéseit elnézve azonban valószínűbb, hogy a szoknyáját a fotókészítés pillanatában kapta fel a szél, ezért lett ilyen csalóka a kép. Csak nem terhes vagy? - tette fel a kérdést egy kommentelő. Az igen. Szép nagy baba lesz! - jegyezte meg egy másik hozzászóló, az énekesnő azonban egyik feltételezésre sem reagált. Ha kíváncsi vagy a nemrégiben közzétett, bikinis videójára, amelyen tökéletesen  lapos a hasa, ide kattints !                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "\n        Kilépett a DK-ból a volt pécsi alpolgármester, mert pártpolitika-mentesen szeretne politizálni\n       ", "body": "\n„Az elmúlt időszakban be kellett látnom, hogy a politikai pártok közötti nézetkülönbségek éket ütnek az egységbe és gátolják azt a felelősségteljes szolgálatot, amivel a pécsiek megbíztak bennünket, képviselőket” – írja  Facebook bejegyzésében  Zag Gábor, aki szerdán lemondott minden párttisztségéről és kilépett a Demokratikus Koalícióból. „Azt gondolom, hogy városi szinten nem a politikai pártokat, hanem a pécsieket és Pécs városát kell szolgálnunk – én ezt tettem eddig, és teszem ezután is” – teszi hozzá a politikus. Zag volt a Demokratikus Koalíció elnöke a Baranya 1-2. választókerületekben és az előző önkormányzati ciklusban az ellenzéki vezetésű Pécs kulturális és civil ügyekért felelős alpolgármesteri posztját töltötte be. Az új közgyűlésbe listáról jutott be, a választókerületét csak néhány szavazattal bukta el. Zag Gábort két hete Pécs újraválasztott ellenzéki polgármestere ismét  alpolgármesternek jelölte , azonban a közgyűlésben kialakult  patthelyzet  miatt nem választották meg. Pécsen az ellenzéknek és a kormánypártoknak majdnem ugyanannyi szavazatuk van, azaz senkinek sincs többsége. A titkos alpolgármester-választáson a Fidesz-KDNP-Összefogás Pécsért Egyesület szövetség jelöltjei tiltakozásul részt sem vettek. Zagnak így is csupán eggyel több szavazat kellett volna az alpolgármesteri poszthoz, így az is elképzelhető, hogy párton kívüliként már meg tudja szerezni a kellő támogatottságot. A cikk szerzője a Pécsről szóló  Mecseki Müzli hírlevél  szerkesztője. ", "site": "https://telex.hu/rovat/belfold"}
{"title": "\n        Orbán: Az idősek veszélyben vannak, a járvány felszállóágban\n       ", "body": "\nAz idősek továbbra is veszélyben vannak, a járvány továbbra is felszállóágban van, a helyzet nehéz, az egészségügyre nagy nyomás nehezedik most és a következő hónapokban is – mondta a kormányfő a TV2-n vasárnap este sugárzott interjúban, amelyet szombaton rögzítettek. Márciusban senki nem tudta, hogy mikor lesz vakcina, de most közelebb vagyunk hozzá, folyamatosan tárgyalunk az amerikaiakkal, a kínaiakkal és az oroszokkal is. Arról, hogy mikor lesz védőoltás, különböző nyilatkozatok jelennek meg: az amerikaiak szerint már az idei év végén lehet vakcina, Brüsszelben a következő év közepére számítanak oltóanyagra, az orosz vakcinát pedig az Egészségügyi Világszervezet (WHO) nem fogadta el. Orbán Viktor a nemzeti konzultációból ki tudta olvasni, mit akarnak az emberek. A kapott válaszok szerint Magyarországnak működnie kell – ismételte meg a korábban már többször hangoztatott mondatot, majd megjegyezte: „a nyár nagy kerítő, de az ősz segít, mert lehűti a kedélyeket” Arra a kérdésre, hogy van-e elég ember, aki üzemelteti a lélegeztetőgépeket, Orbán Viktor azt felelte: van mindenhol orvos és nővér, ezt átcsoportosításokkal oldják meg. A lépcsőzetes védekezési rendszerben a nővéreket és orvosokat oda kell vezényelni, ahol szükség van rájuk. Ausztria még most is betölti a laborszerepet, őket követjük, de azért más országokat is figyelni kell, mondta a miniszterelnök. Csehországban elszabadultak a számok, ott valami történt, amitől meg kell védeni magunkat. Az interjú második felében főleg gazdasági kérdésekről esett szó. Orbán szerint most több ember dolgozik Magyarországon, mint májusban, és ezt isteni segítségnek tekinti. A fő cél a beruházások fejlesztése, a vállalkozók támogatása, hiszen ők tudnak munkát adni, emellett az állam tud még felvenni embereket. További lehetőség a közmunka, ahol jövőre meg kell emelni a béreket, mondta a kormányfő. Orbán Viktor úgy látja, hogy a budapesti turizmusban vannak problémák, mert a szállodai helyek 93 százalékát külföldiek foglalták le, ez a szektor a fővárosban „túlságosan egy lábon áll”, és ezen változtatni kell. ", "site": "https://telex.hu/rovat/belfold"}
{"title": "\n        Mégis emberölésért ítélték el a fiát megszúró, 82 éves S. Árpádot, de a börtönbe már nem kell visszavonulnia\n       ", "body": "\nA 82 éves S. Árpád nem a büntetést akarta elkerülni. A megismételt büntetőeljárástól annyit remélt, hogy a győri bíróság nem emberölésben találja bűnösnek. Az idős abdai férfi 2018-ban, egy vita hevében sebesítette meg halálosan fiát. A Győri Ítélőtábla a Kúria döntése nyomán megismételt eljárásában viszont ismét, jogerősen emberölés bűntettében mondta ki bűnösnek, de a börtönbüntetéséből hátralevő három évet már nem kell letöltenie a 82 éves terheltnek. A gyógyíthatatlan beteg S. Árpádot a Győri Törvényszék még 2020-ban emberölés miatt ítélt el. Az eljárást megismételték, idén júniusban halált okozó testi sértésre változott az első fokú minősítés, ma viszont a Győri Ítélőtábla a főügyészségekkel egyetértésben jogerősen kimondta, hogy S. Árpád a fia lehetséges halálába akkor és ott belenyugodott, tehát nem egyenes szándékkal ugyan, de akkor is megölte. Az idős férfi még 2018. október 21-én követte el tettét. Heves vita során, vallomása szerint védekező mozdulattal halálos késszúrást mért este a nála jóval erősebb testalkatú fiára. Így történt az abdai tragédia Abda 3200 fős község Győr mellett, az országos bűnügyi hírekbe hat éve azért került be a falu neve, mert az akkor 76 éves S. hasba szúrta 51 éves fiát, miután az rátámadt. S. Árpádot őrizetbe vették, majd bűnügyi felügyelet alatt várhatta az eljárást, megengedték neki, hogy hetente kimenjen fia sírjához. Szoros volt köztük a kapcsolat, együtt laktak, de miután az idős férfi felesége 2016-ban meghalt, a fia inni kezdett. A tragédia napján az ifjabb férfi részegen tért haza. Apja leteremtette, mert nem csinált vacsorát. Az apjánál bő húsz centivel magasabb, erős testalkatú férfi a vita hevében erősen megszorította apja kezét, aki kétségbeesetten hívta a lányát, hogy jöjjön oda. A lány azonban ekkor 160 kilométerre volt a falutól, így csak telefonon tudta elérni a bátyját, akitől azt kérte, hogy inkább menjen át a másik házba, és ott aludja ki magát. S. Árpád ezután ellátta kint a háziállatokat, majd visszament a házba, ahol a kenyérszeleteléshez elővett egy kést. Jobb kezében tartotta, amikor fia is a konyhába lépett. Az idős férfi megfordult, és miközben egymás felé léptek, a kezében tartott kést közepesnél nagyobb erővel a sértett hasába szúrta. Állítása szerint „elborította a köd az elméjét”, később sem tudta felidézni, miért döfött. A sértett hátralépett, majd összecsuklott. Mivel a penge verőeret talált, a vér ömleni kezdett. S. Árpád a kést visszadobta a fiókba és azonnal mentőt hívott. „Megszúrtam a fiamat” – mondta kétségbeesetten a telefonba, a beszélgetés közben szembesülve azzal, hogy a földön fekvő fia mennyi vért veszít. „Jaj, siessenek, mert nagyon vérzik! Eszméleténél van” – itt már zokogott. Aztán a diszpécser utasítását követve takarta el a sebet, majd a kertkaput is kitárta. Hiába, a fia a kórházban, az életmentő műtét után hajnalban meghalt.         A 20 centis pengéjű kés 12 centire hatolt be az áldozat hasába – Fotó: police.hu A Győri Törvényszék korábban emberölés bűntette miatt 6 év 6 hónap börtönbüntetésre ítélte S. Árpádot, ezt a Győri Ítélőtábla enyhítette, ő pedig elkezdte letölteni büntetését. A védelem azonban a család megkeresésére kegyelmi kérvényt nyújtott be a köztársasági elnöki hivatalnak és a Kúriától is felülvizsgálatot kért. A Kúria pedig az érintettek legnagyobb meglepetésére 2022. szeptember 6-án kelt végzésével a törvényszék és az ítélőtábla ítéletét hatályon kívül helyezte és az elsőfokú bíróságot  új eljárásra utasította . A védelem kezdettől fogva amellett kardoskodott, hogy Árpi bácsi tette testi sértés, vagyis fel sem merült benne a tragédia lehetősége. Ott, abban a pillanatban, – akár vélt vagy jogos védelemből – szúrni akart, de tudata nem terjedt ki az ölésre. S. Árpád is mindvégig azt szerette volna, hogy mondják ki: nem gyilkos. Nem a börtönből akart szabadulni, amit ügyvédje szerint az is bizonyít, hogy ha 2022-ben bent maradt volna a börtönben, akkor már 2023 februárja óta szabad lehetne. A  megismételt eljárásban  a Győri Törvényszék halált okozó testi sértés miatt 3 évre ítélte azzal, hogy legkorábban a büntetés fele része után bocsátható feltételes szabadságra. Az enyhébb ítélet ellen az ügyészség a tényállás részleges megalapozatlansága, a minősítés megváltoztatása és a büntetés súlyosítása érdekében fellebbezett. Szerdai, jogerős ítéletében a Győri Ítélőtábla dr. Varga Gábor vezette tanácsa igazat adott a vádhatóságnak. Az elítélt nem volt jelen az ülésen, mert amint elhangzott: gyógyíthatatlan beteg, akinek feltehetően kevés lehet hátra az életéből. Ezt nyomatékos enyhítő körülményként is értékelték, de ez csak a büntetés mértékét befolyásolta. Az ítélőtábla azt ugyanis kimondta, hogy S. Árpád emberölést követett el. Megítélésük szerint a jogos védelmi helyzetet nem lehet megállapítani. Részben azért, mert a sértett korábban támadt rá, a szúrás idejére a közvetlen fenyegetettség elmúlt. Részben pedig azért, mert a szakértő megállapítása szerint a vádlott felülről lefelé szúrt, ami szándékos mozdulat. Az enyhítő körülményekre tekintettel az első fokon kiszabott 3 éves börtönbüntetést viszont helybenhagyták. S. Árpádnak ezt már nem kell börtönben letöltenie, mert korábban 16 hónapot már ült, 2 és fél évet pedig bűnügyi felügyelet alatt töltött. A védelem ennek ellenére csalódott. S. védője, Németh MIklós szerint védence számára becsületbeli ügy, hogy ne tekintsék gyilkosnak, ezért nehéz lesz közölni vele a hírt – S. a megromlott egészségi állapotára tekintettel távol maradt a tárgyalástól. „Azt mondta korábban, nem az jelent számára megpróbáltatást, hogy bevonuljon a börtönbe, ha egyszer be kell vonulni, hanem az, ha nem mondják ki még életében jogerősen, hogy ő nem ölte meg a fiát” – mondta az ügyvéd. ", "site": "https://telex.hu/rovat/belfold"}
{"title": "\n        Összeverte, majd felgyújtotta alkalmi ismerősét egy 20 éves férfi egy VII. kerületi lakásban\n       ", "body": "\nÖsszeverte, majd felgyújtotta alkalmi ismerősét egy férfi egy VII. kerületi lakatlan lakásban – írja a  Police.hu.  A budapesti életvédelmi nyomozók annak ellenére azonosították a feltételezett elkövetőt, hogy kezdetben még a halál oka vagy az elhunyt személyazonossága sem volt ismert. Október 12-én tűz keletkezett egy romos, lakatlan földszinti lakásban a Király utcában. A hatóságok az oltás során egy összeégett, ismeretlen személyazonosságú holttestet találtak. Bár a helyszínen igen kevés nyom utalt arra, hogy bűncselekmény történt, a Budapesti Rendőr-főkapitányság (BRFK) Életvédelmi Osztálya az összegyűjtött információk alapján három nappal később emberölés gyanúja miatt ismeretlen tettessel szemben nyomozást indított. Ugyanezen a napon, október 15-én jelentették be egy budapesti férfi eltűnését, akikről a hatóságok az információik alapján úgy tudták, hogy a történtek idején a környéken tartózkodott. A rendőrök a 20 éves férfira, a gyilkosság feltételezett elkövetőjére egy Pest vármegyei kórházban találtak rá, ahova zavart viselkedése miatt szállították be. A rendelkezésre álló adatok szerint a 44 éves áldozat nem ismerte gyilkosát, aznap éjjel találkoztak csak. A lakásba ketten mentek be hajnalban, de már csak a fiatalabb jött ki. A 20 éves F. Barna nem tett vallomást, amikor különös kegyetlenséggel elkövetett emberölés bűntett miatt hallgatták ki, sőt, panasszal élt a gyanúsítással szemben – noha a meggyilkolt és felgyújtott férfi néhány személyes tárgyát is megtalálták nála. Az igazságügyi boncolás azt állapította meg, hogy a 44 éves áldozatot bántalmazták, és még élt, amikor felgyújtották. Hogy pontosan mi történhetett, a BRFK Életvédelmi Osztálya vizsgálja. A gyanúsítottat a kórházban őrizetbe vették, a bíróság pedig elrendelte letartóztatását, melyre az Igazságügyi Megfigyelő és Elmegyógyító Intézetet jelölték ki. ", "site": "https://telex.hu/rovat/belfold"}
{"title": "\n        644 ártatlanul rács mögött töltött nap miatt perelte a magyar államot\n       ", "body": "\n(Ez a cikk eredetileg a Telex.hu elindulása előtt, lapunk  Facebook-oldalán jelent meg  2020. szeptember 25-én.) A Zalaegerszegi Törvényszék csütörtökön elsőfokú ítéletet hirdetett egy olyan férfi kártalanítási ügyében, aki a jogerős felmentő ítéletéig összesen 644 napot eltöltött előzetes letartóztatásban, kemény fogvatartási körülmények között, úgynevezett szigorúbb rezsimben, emberölés gyanújával. A gyilkosság, amellyel összefüggésben meggyanúsították, 1996-ban történt, de nagyjából húsz évig megoldatlan maradt. Az áldozat állatpreparátor volt, és férfiként férfiakhoz vonzódott. A gyilkosa fejbe lőtte. Közel két évtizeddel később két embert vontak felelősségre. Egyiküket, F.t, aki a gyilkosság idején csak 18 éves volt, és viszonya volt az áldozattal, 2017 áprilisában jogerősen is bűnösnek találták. Ő adta le a gyilkos lövést. 15 év fegyházat kapott előre kitervelten, nyereségvágyból, védekezésre képtelen személy sérelmére elkövetett emberölés miatt.         Szakértőt hallgat meg a Zalaegerszegi Törvényszék az ítélethirdetés előtt.Fotó: Janecskó Kata / Telex Az ügyben bíróság elé állított másik embert, a kártalanítási per későbbi megindítóját azzal vádolták, hogy bűnsegéd volt az emberölésben. A büntetőperben első fokon, 2016 júniusában a Zalaegerszegi Törvényszék igazságként fogadta el, amit a vád állított róla: hogy ő segített a gyilkosnak, ő adta neki a fegyvert, és benne volt a helyszínről származó tárgyak, a sértett autójának, egyes értékeinek eltüntetésében is. 13 év fegyházra ítélték. Másodfokon azonban fordult a kocka, a Pécsi Ítélőtábla 2017. április 26-án bizonyíték hiányában felmentette. Ezen a napon mehetett haza. A rács mögött töltött idő miatt indított polgári per régóta húzódik. 2018-ban már született az ügyben egy részítélet a nem vagyoni jellegű károkat illetően. 8 millió forint sérelemdíjat ítéltek meg, többek között a családtól való elszakadás és a letartóztatás hírének az elterjedése, „a társadalmi értékítélet kedvezőtlenebbé” válása miatt. A Zalaegerszegi Törvényszék friss ítélete, amelynek kihirdetésén a Telex is ott volt, a vagyoni kártérítésre vonatkozott. A fakitermeléssel, erdőgazdálkodással foglalkozó felperes azon az alapon próbált ilyenért is harcolni, hogy a kényszerű távolléte alatt nem tudta elvégezni a feladatait, a történteket üzletileg is megsínylette. A törvényszék azonban arra jutott, hogy ezt nem sikerült bizonyítania, egyedül egy 250 ezer forintos összeget, egy régi bírságot talált a bíró igazolt kárnak. Ezt a döntés szerint az államnak kellene megfizetnie kamatostól, ugyanakkor a perrel járó költségek nagyobb részét, több mint másfél millió forintot a károsultnak kellene kifizetnie. A Zalaegerszegi Törvényszék döntése nem jogerős, a kártérítési per másodfokon a Pécsi ítélőtáblán fog folytatódni, ahogy az a büntetőügyben is történt. Az esetről a későbbiekben részletesen tervezünk írni. ", "site": "https://telex.hu/rovat/belfold"}
{"title": "\n        Első fokon hat évet kapott a zalai ál-Jézus, aki több mint 20 milliót csalt ki az áldozataitól\n       ", "body": "\nElső fokon 6 év börtönre ítélte a bíróság a zalai ál-Jézust, aki évtizedeken keresztül „gyógyító és lelket mentő mesternek” adta ki magát, és így csalt ki milliókat emberektől, írja közleményében a Zalaegerszegi Járásbíróság. A férfit 6 évre eltiltották a közügyek gyakorlásától, ezenfelül 300 ezer forint pénzbüntetést kapott, és közel 19 millió forint kártérítést kell fizetnie a sértetteknek, annak kamataival együtt. A közlemény részletesen ismerteti a tényállást. Ezek szerint a magát Jézus inkarnációjának nevező férfi a feltétel nélküli szeretetről, Istenről, a Megváltóról, a földi hívságok levetkőzéséről, az anyagi javak megvetéséről, a testi és lelki megtisztulásról, a szerénységről, az odaadásról és a mások iránti önzetlen áldozatról, a testiséget jelentő vágyak távoltartásáról beszélt „tanításai” során a követőinek, akik pénzügyekhez nem értő, az anyagi javakat megvető embernek ismerték meg. A férfi a követői bizalmába férkőzött, érzelmi függőséget alakított ki velük, majd elkezdte befolyásolni az életüket, például a pár- és pályaválasztásukat és a pénzügyi döntéseiket. Arra buzdította őket, hogy jótékony célokat támogassanak, azonban a pénzt saját magára költötte. A sértettek egy része ki akart törni a „zalai Jézus” befolyása alól, de a férfi azzal fenyegette meg őket, hogy aki „elárulja” őt, az megbetegszik. Az egyik sértettől összesen 13,7 millió forintnyi összeget csalt ki az évek során a férfi. A Libanonban megismert nőtől először 6700 eurót csalt ki egy zalai ingatlan megvásárlására, majd egy titokzatos jó célra 40 ezer eurót kért tőle. A nő 420 ezer forintot érő, 21 karátos aranyból készült nyakláncát azzal a hazugsággal szerezte meg, hogy az ékszer eladásából származó pénzt gyerekek táboroztatására fogja költeni, de nem így tett. Ezt a hazugságot egy másik sértettnél is bevetette, tőle 5 millió forintot csalt ki így 2014-ben, miután rávette, hogy adja el az örökölt lakását. Egy egész családot is sikerült behálóznia a „zalai Jézusnak”. Több ingatlanjukat is a rendelkezésére bocsátották, de volt, hogy bevásároltak neki, sőt, még a nyaralását is fizették. Az anyától 2015-ben 10 milliót csalt ki azzal a szöveggel, hogy szeretne egy nyugalmas otthont öreg korára. Ebben az esetben sikerült megtéríteni a kárt a tulajdonjog átruházásával. Másik 17 sértettől összesen 344 ezer forintot csalt ki adománygyűjtés ürügyén a férfi. Egy másik sértett 2017 és 2018 között összesen 900 ezer forintot adott át neki abban a hiszemben, hogy ezzel rászorulókat támogat, de valójában ezt a pénzt is magára költötte. A bíróság október 30-án hozott ítéletet a tavaly márciusban indult ügyben. A „zalai Jézust” 23 rendbeli cselekményben mondta ki bűnösnek: 5 rendbeli üzletszerűen elkövetett csalás bűntette (2 esetben jelentős, 2 esetben nagyobb, 1 esetben kisebb értékre elkövetve, két alkalommal folytatólagosan), 17 rendbeli (ebből 11 folytatólagos), üzletszerűen elkövetett, szabálysértési értékhatárt meg nem haladó csalás vétsége, valamint garázdaság vétsége miatt ítélte el. A bíróság enyhítő körülményként értékelte a vádlott büntetlen előéletét, a jelentős időmúlást, és kisebb súlyban a kár megtérülését. Súlyosbító körülmény volt többek között a folytatólagos elkövetés, a hosszú éveken át tartó csalárd magatartás és a gátlástalan elkövetési mód, hogy mások jóindulatát, segítő szándékát kihasználva követte el a tetteit. A bíróság hangsúlyozta: a vallásszabadság egy alapvető emberi jog, de ha ez együtt jár azzal, hogy az ember áldozattá válik, erkölcsileg és anyagilag kihasználják, az már bűncselekmény. A vádlott azt mondta a tárgyaláson, hogy sohasem követett el bűncselekményt, erkölcsileg, morálisan és anyagilag tönkre akarják tenni. Állította, hogy soha nem fogadott el pénzt, maximum útiköltséget adtak neki borítékban. Ennek azonban a tanúvallomások ellentmondtak. Az ítélet nem jogerős, a védő fellebbezést jelentett be. ", "site": "https://telex.hu/rovat/belfold"}
{"title": "Szabadon lengtek: Tolvai Reni melltartó nélkül tűnt fel - Fotó ", "body": "Ennél biztosan nem fogysz izzasztóbbat látni.  \nSzeptember 7-én startol a TV2 nagysikerű showműsorának jubileumi évada a  Sztárban Sztár All Stars , olyan sztárokkal, akik már a korábbi évadokban bizonyítottak. Már a szerencsés  24 hazai hírességet is bejelentette a csatorna. Fotó: Szabolcs  László A műsorba  Tolvai Reni  is meghívást kapott, amit mivel mással, mint egy dögös fotóval jelentett be közösségi oldalán. Egy fekete átlátszó anyagból készült ruhát választott magának, hozzá illő fekete kesztyűkkel. Az összhatás nagyon lehengerlő lett, amit még megdobott az is, hogy  Tolvai Reni  elfelejtett melltartót felvenni hatalmas kebleire, amiket így szabadon engedett megcsodálni. - Sztárban Sztár All Stars szeptember 7-8 tól a TV2-n !  - jelentette be Tolvai Reni szexi fotójával. - Gyönyörű vagy Reni - Csinike - Hajráá csajsziii - Nagyon várom - biztatták Renit a rajongói.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n ", "site": "https://www.borsonline.hu/cimke/tolvai-reni"}
{"title": "Sosem volt még dögösebb: egy szál köntösben vadított meg mindenkit Tolvai Reni ", "body": "Az énekesnő mindig is értett hozzá, hogyan hozza lázba a rajongóit. \nElképesztően szexi fotóval lepte meg a rajongóit a közösségi oldalán  Tolvai Reni.  A dögös  énekesnő  a tehetsége mellett a  merész , ha nem egyenesen kihívó stílusáról is híres, a követőinek pedig ezúttal sem lehetett okuk a panaszra, miután  Reni  egy szál köntösben jelentkezett be az Instagram-oldalán. Tolvai Reni ismét egy elképesztően szexi fotóval jelentkezett / Fotó: TV2 / hot magazin Ha vége lesz a Sztárban Sztárnak, megeszem  - jegyezte meg pimaszul a  bejegyzésében  Tolvai Reni: az énekesnő a csatolt fotón az ágyban fekve látható, csábító pózban, a kezében egy szelet pizzával. A dögös felvétel ezúttal is elnyerte a rajongók tetszését, a bókok csak úgy záporoztak a kommentszekcióba. Mi van a köntös alatt? Meztelenül vagy? - tették fel a kérdést az egyik hozzászólásban. A választ erre már mindenkinek saját magának kell eldöntenie.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n   ", "site": "https://www.borsonline.hu/cimke/tolvai-reni"}
{"title": "Heti TOP: Tolvai Reni megmutatta hatalmas pocakját, Nádai Anikó elköltözik ", "body": "Ezek voltak a legolvasottabb írások a héten a BorsOnline oldalán. \nTolvai Reniről eddig nem tudtuk, hogy anyai örömök elé nézne, éppen ezért döbbent meg mindenki, amikor  megmutatta óriási pocakját . Ám mint tudjuk, a látszat néha csal! Tolvai Reni alaposan összezavarta a követőit Fotó: Szabolcs László Az énekesnő lenge ruhában pózolt, amivel jól összezavarta követőit. A fotón nagynak látszik a pocakja, ami miatt többen arra gyanakszanak, hogy babát vár.  A korábbi bikinis bejegyzéseit elnézve azonban valószínűbb, hogy a szoknyáját a fotókészítés pillanatában kapta fel a szél, ezért lett ilyen csalóka a kép. - Csak nem terhes vagy? - tette fel a kérdést egy kommentelő.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n Reni egyébként azóta törölte a hozzászólásokat. Nádai Anikó elköltözik Nádai Anikó hamarosan új életet kezd Fotó: archív / hot magazin Nádai Anikó és Hagyma  nem is lehetne boldogabb. Miután Hagyma elvált Weisz Fannitól, Nádai Anikó mellett találta meg a boldogságot, aki szintén túl volt már egy-két csúnya szakításon.  Ők ketten  azonban tökéletes párt alkotnak.  Szerelemgyerekük már igazi nagyfiú , most pedig szintet lép a házasságuk: egy általuk megálmodott  házba költöznek .  - Annyira izgatottak vagyunk. Nálunk most minden az építkezés és a költözés körül forog, hiszen napokon belül birtokba vesszük a közösen megálmodott otthonunkat. Megy a tereprendezés, közben belül is ezerrel dolgoznak a srácok. Én meg edzés után rohantam ki megnézni, hogy állunk - írja Anikó.  Ez tehát azt jelenti, hogy  a család már csomagol, hamarosan pedig a gyerekekkel együtt az új otthonukba költöznek .  Így néz ki most Tompos Kátya sírja Tompos Kátya május végén hunyt el Fotó: Simon Moricz-Sabjan A Bors olvasója a hétvégén elhunyt rokona sírját látogatta meg a Farkasréti temetőben. Elmondása alapján épp az autója felé ballagott, amikor meglátta Tompos Kátya végső nyughelyét, ami  meglepő látványt nyújtott . A sok koszorút, virágot mind eltakarították, a földhalom teljesen rendezett volt.  Ami pedig a legmeghatóbb, az egy fekete-fehér fotó a színésznőről, amit egyik gyászoló szerette helyezett a kereszt alá.  A képen a következő, tollal írt üzenet olvasható: „Nagyon hiányzol, Kátya” Így néz ki most Tompos Kátya sírja Fotó: Bors olvasó Káoszba fulladt Ákos repülőútja Ákos a reptéren Fotó: www.akos.hu Törölte a Wizz Air fapados légitársaság a szerda kora este Budapestről Marosvásárhelyre közlekedő járatát, ami késő este fordult volna vissza, így a Marosvásárhely-Budapest járat is törlésre került. Ráadásul a hoppon maradt utasoknak – néhány SMS-en kívül – a légitársaság semmiféle tájékoztatást nem adott.  A reptéren káosz alakult ki, a helyzetet pedig Ákos és zenekara sem úszta meg. – A többség higgadtan kezelte a helyzetet, de volt, aki kiabált, egy hölgy sírt mellettünk, annyira kétségbe volt esve. Mi még ott helyben válságstábot tartottunk, megbeszéltük, mit kell tennünk, hogy meg tudjuk tartani a ma esti koncertet. A technika nagy része már úton volt, a színpadosok egy nagyobb személyautóval elstartoltak, a fél banda nálam aludt pár órát, aztán hajnalban mi is nekiindultunk  –  magyarázta Ákos . Földes Eszter bikinis fotóval üzent a szakítás után A színésznő és Lovasi András   ugyanazt a szűkszavú közleményt tették ki a válással kapcsolatban néhány nappal ezelőtt. Eszter pedig - úgy tűnik - már tovább is lépett, legalábbis minden energiájával próbálja élvezni a júliusi hőséget és az egészen új élethelyzetet: a szingliséget . Földes Eszter a szinglik táborát erősíti Fotó: Facebook A színésznő stílszerűen egy igazán \"csajos\" idézettel rukkolt elő, amit a  Szex és New Yorkból  ragadott ki: – Szinglinek lenni régen azt jelentette, hogy senki sem akar téged. Most viszont azt jelenti, hogy baromi szexi vagy, és te döntöd el, hogy akarod élni az életed, és kivel szeretnéd tölteni az idődet - áll az idézetben, amihez Eszter  egy bikinis szelfit  csatolt.   ", "site": "https://www.borsonline.hu/cimke/tolvai-reni"}
{"title": "\n        A saját lányát szerette volna alelnöknek Donald Trump\n       ", "body": "\nOktóberben jelenik meg az amerikai elnök korábbi kampányfőnökének, Rick Gatesnek a könyve, amiben eddig nem ismert részleteket is megoszt Trump kampányáról. „Mi lenne, ha Ivanka lenne az alelnököm” – vetette fel egyszer csak Trump a 2016-os választási kampányban   a Guardian  cikke szerint. „Okos, szép, az emberek imádják” – érvelt az amerikai milliárdos a kampánycsapatának, akik először el se akarták hinni, hogy komolyan gondolja az ötletet Trump. Hiába próbálták lebeszélni a republikánus jelöltet, Trump még közvélemény-kutatásokat is rendelt, hogy felmérjék a 34 éves Ivanka népszerűségét. Végül aztán maga Ivanka beszélte le az apját az ötletről, de Ivanka így se járt rosszul, férje, Jared Kushner elnöki főtanácsadó lett Trump mellett. ", "site": "https://telex.hu/rovat/kulfold"}
{"title": "\n        Elismerés: az oroszok szerint Orbán független és konstruktív\n       ", "body": "\nOrbán Viktor magyar kormányfő „önálló álláspontja” nagyobb elismerést kelt Moszkvában, mint az európai diplomácia vezetőjének rövidlátó politikája, de Oroszország nem kíván beleavatkozni az európai belügyekbe – jelentette ki kérdésre válaszolva Dmitrij Peszkov orosz elnöki szóvivő szerdai sajtótájékoztatóján, írja az MTI. „A legcsekélyebb mértékben sem kívánunk beleavatkozni az európai belügyekbe. Bennünk nyilvánvalóan sokkal nagyobb elismerést kelt Orbán független és konstruktív irányvonala, mint az európai diplomácia vezetőjének (Josep Borrellnek, az Európai Unió külügyi és biztonságpolitikai főképviselőjének) meglehetősen rövidlátó és helyenként ellentmondásos irányvonala. Ez valóban így van. De természetesen egyáltalán nem akarunk beleszólni az Európa belső civakodásaiba” – mondta Peszkov arra az újságírói kérdésre válaszolva: mit gondol a Kreml arról, hogy Orbán tart egy készülő brüsszeli összeesküvéstől, amelynek célja magyarországi kormányváltás volna. A magyar miniszterelnök korábban az X közösségi oldalon azt írta: nyílt összeesküvés folyik Magyarország ellen Manfred Webernek, az Európai Néppárt vezetőjének és Ursula von der Leyennek, az Európai Bizottság elnökének a vezetésével. Szerinte az a céljuk, hogy leváltsák a magyar kormányt. ", "site": "https://telex.hu/rovat/kulfold"}
{"title": "\n        Nácigyanú miatt oszlathatják fel a német elit kommandósokat\n       ", "body": "\n    Több tízezer lőszer és 62 kilónyi robbanóanyag tűnt el a német Bundeswehr kommandós egysége, a KSK raktáraiból. A fegyerek akár szélsőjobboldali csoportok kezébe is kerülhettek, a nyár folyamán kirobbant botrány megtépázta az elit alakulat hírnevét. Most a kommandósokon múlik, végrehajtják-e magukon a kormány reformjait október végéig, vagy feloszlatják a hadsereg egyik legfontosabb erejét jelentő KSK-t. A katonai elhárítás vezetőjét szeptember 24-én menesztette a védelmi minisztérium a Bundeswehr reformjára hivatkozva, utódját még nem nevezték ki.\n   \n„A KSK a lándzsa hegye, aminek a része akartam lenni. 15 éve vagyok itt, és egy napot sem bánok belőle. Ez nekem nem egy munka. Ez a hivatásom. Ez a mindenem” –  így nyilatkozott  a Kommando Spezialkräfte (KSK) egyik katonája arról, miért csatlakozott egykor hozzájuk. A német Bundeswehr különleges bevetési egységének belső ügyeiről a nyár folyamán rengeteg hír jelent meg a sajtóban, feltételezések szerint ugyanis a katonák egy része szélsőjobboldali csoportokat, hálózatokat hozott létre. Ide kattintva olvashatóak a Telex legfrissebb hírei. Az egység 2. századából legalább 20 katona ellen nyomoznak alkotmányellenes cselekedetek miatt, és a már feloszlatott 2. századon kívül is ezzel gyanúsítanak többeket. Bár korábban is voltak botrányok a szervezeten belül terjedő radikalizmus miatt, májusban robbant a hír, ami után komolyan elkezdtek foglalkozni az üggyel: több tízezer lőszer és 62 kilónyi robbanóanyag tűnt el a KSK raktáraiból. A védelmi minisztérium most alapjaiban szervezné át a KSK működését, azonban ha az őszi reformkísérlet elbukik, az akár az alakulat teljes feloszlatásával is végződhet. Legmotiváltabbak, legképzettebbek, legkeményebbek A KSK-t 1996-ban hozták létre a Bundeswehren belül, reagálva arra, amikor az 1994-es ruandai polgárháborúban a belga különleges egységeknek kellett megmentenie német állampolgárokat, mert nem volt hasonló ereje Németországnak. „Négy fő pont: a külföldön fogvatartott német állampolgárok kiszabadítása és megmentése; a terrorizmus elleni küzdelem, a háborús bűnösök letartóztatása; a kiképzés; végül pedig a haza és a szövetségi állam védelme. Így lehet összefoglalni a munkánkat” –  mondja  a KSK egyik kommandósa egy promóciós videóban. Az alakulat katonái a legmotiváltabbak és a legképzettebbek a Bundeswehren belül – a  Deutschlandfunk  cikke szerint pedig az elit öntudat a katonákban is erősen dolgozik. Olyannyira, hogy éppen ez az öntudat vezethetett szélsőjobboldali tendenciákhoz a KSK-n belül.         KSK-egységek szárazföldi kiképzése Fassberg katonai repterén Németországban 2017. június 10-én. Fotó: Tim Rademacher / Wikimedia Commons (CC BY-SA 4.0) „A kemények között is a legkeményebbeket keresik. És őket is úgy képzik tovább, hogy még annál is erősebbek legyenek. Ezt vezetik le néhányan mentálisan úgy, hogy politikailag is a lehető legdurvább irányvonalat követik. Ebből következik az a náciőrület, amivel néhányan lebuktak a közelmúltban” – mondta a szociáldemokrata Hans-Peter Bartels, a német Bundestag egykori hadügyi megbízottja. Az elit öntudat mellett a katonák közötti bajtársiasság is fontos tényező volt szerinte a radikalizmus elburjánzásában: „(...) egyes katonák félreértelmezik a bajtársiasságot, és ezért inkább nem tesznek jelentést, vagy nem vesznek észre dolgokat, hiszen szerintük ez semmi azokhoz az akciókhoz képest, amikre kiképzik őket, és amikor 100 százalékosan meg kell bízniuk a társaikban. Ilyenkor a politikailag nagyon durva nézeteket valló bajtársát sem fogja senki befeketíteni.” Ízléstelen karlendítős buli Erről beszélt a KSK egykori katonája is a  Deutsche Wellének , amit korábban a  HVG  szemlézett: a névtelenül nyilatkozó egykori tiszt 2015-ben nagy elvárásokkal csatlakozott 18 évesen a Bundeswehrhez, a három hónapos alapkiképzés után viszont alaposan megváltozott a képe a hadseregről. „Valaki mondott egy zsidóviccet, a hosszú orrokról meg hasonlókról. Erre az egyik társam azt mondta: ”Hogy mi? Léteznek még zsidók? Azt hittem, már mindet kiirtottuk. De akkor erről még gondoskodnunk kell.„ A tiszt végül két év után elhagyta a hadsereget. A szélsőjobboldallal foglalkozó újságíró, Martin Steinhagen  részt vett  az a Philipp Sch. katona is, akinél 2020 májusában járt házkutatáson a rendőrség: szászországi magánbirtokán több ezer lőszert, két kilogramm robbanóanyagot, lőfegyvereket, fegyveralkatrészeket, hangtompítót és náci iratokat is találtak.         Rendőrkonvoj hajt ki a drezdai igazságügyi központ területéről, ahol a KSK-katona tárgyalása zajlott 2020. május 14-én. Fotó: Robert Michael / dpa-Zentralbild Picture-Alliance / AFP) A most őrizetben lévő egykori KSK-katona azóta sem beszélt arról, honnan származnak a fegyverek, mi volt ezekkel a szándéka, és hogy tagja-e szélsőjobboldali csoportnak. Ezután kezdtek el komolyabban foglalkozni a KSK-n belül terjedő radikalizmus kérdésével, és ekkor  ismerte el  a Bundeswehr főfelügyelője, Eberhard Zorn, hogy 85 ezer lőszer és 62 kilónyi robbanóanyag hiányzik a KSK raktáraiból – vagy legalábbis nincs hozzáférésük ezekhez. ”Ez azért új dimenziója a Bundeswehren belül megjelenő szélsőjobboldalnak, mert nem csak egyedi esetekről volt szó a KSK-ban. Árnyékhadsereget ugyan nem sikerült eddig felfedeznünk, viszont találtunk kapcsolati hálókat, vagy ha úgy tetszik, eltérő minőségű hálózatokat és struktúrákat„ – mondta még júliusban az MAD akkori igazgatója, Christof Gramm. A katonai elhárítás vezetőjét szeptember 24-én  menesztette  a védelmi minisztérium a Bundeswehr reformjára hivatkozva, utódját még nem nevezték ki. Hanyagság, vagy szándékos szivárogtatás? Nem Gramm volt a hadseregen belüli reform első áldozata: a botrány nyári kirobbanása után a védelmi minisztérium júniusban egy 60 pontból álló javaslatcsomagot rakott össze, ez alapján a leginkább érintett második századot teljesen feloszlatták, a KSK-tól megvonták a képzési autonómiát, a tisztek kiképzése újra a Bundeswehr, azon belül pedig a hammelburgi gyalogsági iskola feladata lesz, a KSK leendő tisztjeinek pedig a Bundeswehr más egységeiben is bizonyítaniuk kell. Szintén fontos kérdés, hova tűnhetett a KSK hiányzó hadiellátmánya – a gyanú szerint a lőszer és a robbanóanyag akár szélsőjobboldali csoportok kezébe is kerülhetett. ”Nyugtalanít. Sem a KSK-ban, sem a Bundeswehrben nem tűnhet el muníció. (...) Tisztáznunk kell, miért tűnhetett el. Hanyagság és hiányzó fegyelem? Hátramaradt valami a korábbi akciókból? Vagy valóban szándékosan szivárgott ki a lőszer, nem is tudjuk, hova? Mindhárom forgatókönyv lehetséges. Egyik sem elfogadható. Ezért tartunk most teljes körű leltárt és feltárást„ – mondta a  Die Zeitnak  Annegret Kramp-Karrenbauer német védelmi miniszter.          Annegret Kramp-Karrenbauer szövetségi védelmi miniszter és a CDU pártelnöke a Bundestag védelmi bizottságába érkezik, hogy a szélsőséges tendenciák ellensúlyozására kidolgozott reformterveit bemutassa. Fotó: Kay Nietfeld / dpa / AFP Nem jobber Rambók, hanem a demokrácia őrzői A nyáron kitört botrány óta az érintettek is megszólaltak: a KSK több kommandósa levelet írt a védelmi minisztériumnak, ezek pedig eljutottak a sajtóhoz is. Sokan a kommandósok közül belefáradtak abba, hogy ”jobber Rambónak„ nézik őket, idézi a  Süddeutsche Zeitung  a birtokába jutott levelet. ”Szilárdan kiállunk szabad, demokratikus alaprendünk mellett, és nem tűrünk soraink között senkit, aki bármilyen színezetű radikális eszméket vall.„ Bár a levél szerzője is elismeri, hogy történtek hibák a KSK működésében, ezzel pedig eljátszották a beléjük fektetett bizalmat, ”de méltányos esélyt szeretnénk kapni arra, hogy visszanyerjük azt„. ”Németországnak szüksége van speciális egységekre. Az egységünk feloszlatása hatalmas veszteség lenne Németország számára, és hatalmas nyereség a demokrácia összes ellenségének.„ Szintén a KSK-n belülről szivárgott ki az a 14 oldalas levél, amit a  Business Insider  szerzett meg, és aminek a szerzője cáfolja, hogy léteztek volna szélsőjobboldali hálózatok, vagy hogy ilyen tevékenységek történtek volna a speciális egységen belül. ”Mi nem a demokráciánk ellensége vagyunk, sőt – mi védjük meg azt!„ Nem ért egyet a levélíró a védelmi minisztérium által megfogalmazott reformokkal sem: ”Véleményem szerint ezekkel a feltételekkel a reformerők célja az, hogy a KSK-t teljes gőzzel nekihajtsák a falnak.„ Szerinte a KSK katonái erős pofonként élték meg a második alakulat feloszlatását, és ellenzik a kiképzések kiszervezését is. ”Legyen tisztázás és reform, de mértékkel. Kérem, hogy a felülvizsgálatot és átalakításokat mihamarabb kövesse a stabilizálás időszaka.„ Vagy másképp, vagy sehogy Persze nem valószínű, hogy a német hadsereg ehhez hasonló speciális alakulat nélkül maradna: Kramp-Karrenbauer szerint ”mindig is szükségünk lesz különleges egységekre„, hiszen bármikor előfordulhatnak túszejtések, terrortámadások és emberrablások is. Egyedül az a bizonytalan, milyen formában folytathatja tovább a KSK – ugyanis a próbaidőre bocsátott alakulat október végéig kapott időt a reformok végrehajtására. Ha ez addig nem sikerül, a teljes kommandós egységet felszámolják. A következő hónapok feladata az egység belső megtisztulása, a hiányosságok és a hibák teljes felszámolása lesz,  mondta  július végén, a 2. század felszámolásakor Markus Kreitmayr, a KSK dandártábornoka. Csak a ”tisztességesek felkelésével„ menthető meg szerinte a KSK, amire október végéig van idejük. ”Egy csapatként van esélyünk arra, hogy megalkossuk a jövő KSK-ját. Ezt az esélyt együtt kell megragadnunk.” (Borítókép: A Bundeswehr Különleges Erők Parancsnoksága gyakorlaton vesz részt a németországi Trollenhagen repülőtéren 2015. szeptember 28-án. Fotó: Hannibal Hanschke / Reuters) ", "site": "https://telex.hu/rovat/kulfold"}
{"title": "\n        Szlovénia vörös listára tette Budapestet és Győr-Moson-Sopron megyét\n       ", "body": "\n    Vörös listára került Budapest és Győr-Moson-Sopron megye Szlovéniában.\n   \nEzt a válságkabinet jelentette be a hétfői sajtótájékoztatón. Szlovéniában kéthetente felülbírálja azon országok listáját, amelyek állampolgárai korlátozások nélkül léphetik át a szlovén határt. A zöld, narancssárga, és vörös besorolású államokat az alapján határozzák meg, hogy százezer főre vetítve hány fertőzöttet diagnosztizáltak az elmúlt két hétben. Zöld listára kerül keddtől Ciprus, Finnország, Liechtenstein, Litvánia, Lengyelország, Ausztrália, Új-Zéland, Szerbia és Uruguay. Lekerült ugyanakkor róla, és narancssárga besorolást kap Olaszország, valamint Horvátország több, Szlovéniával határos megyéje. Magyarországon kívül Ausztriában Bécset, valamint Tirol és Vorarlberg tartományt helyezték át a vörös listára.  A vörös besorolású országokból érkező állampolgárok számára korábban kötelező házi karantént írtak elő, amit nem lehetett negatív PCR-teszttel kiváltani.Hétfőtől azonban enyhítettek a beutazási szabályokon, és a vörös jelzésű országokból érkezők is elkerülhetik a kötelező hatósági karantént, amennyiben rendelkeznek 48 óránál nem régebbi negatív koronavírus-teszttel. Az erről szóló kormányrendeletben vannak ugyanakkor könnyítések is. Nem kell koronavírus-tesztet felmutatniuk a határ menti ingázóknak és kiküldött munkavállalóknak, a diplomatáknak, a fuvarozóknak, az üzleti útra érkezőknek, az átutazóknak – akik 12 órán belül elhagyják az országot –, valamint azoknak, akik orvosi ellátásért folyamodnak Szlovéniában.  Szlovéniában vasárnap 39-cel 5399-re nőtt az azonosított fertőzöttek száma. A diagnosztizált betegek közül 79-en vannak kórházban, közülük kilencet ápolnak intenzív osztályon. Az aktív fertőzöttek száma 1639. A járvány megjelenése óta 218 357 tesztet végeztek el, az elmúlt 24 órában 909-et, ezerrel kevesebbet, mint egy nappal korábban. Horvátországban egy nap alatt 48-cal nőtt és elérte a 16 841-et az azonosított fertőzöttek száma. Szombaton még 190 új esetről számoltak be. Nem hunyt el senki, a járvány halálos áldozatainak száma így 272 maradt, 14 793-an viszont már meggyógyultak. Kórházban ápolnak 291 beteget, közülük 24-en vannak lélegeztetőgépen. Az aktív betegek száma 1180, és 9057 ember van hatósági karanténban. A járvány kezdete óta a valamivel több mint négymilliós országban 295 998 tesztet végeztek el, ebből 3029-et az elmúlt 24 órában. ", "site": "https://telex.hu/rovat/kulfold"}
{"title": "\n        Csalás elleni nyomozók vizsgálják az Európai Néppárt frakcióját\n       ", "body": "\nCsalás elleni nyomozók vizsgálják az Európai Néppárt frakcióját, a rendőrség Manfred Weber 2019-es bizottsági elnöki pályázatát veszi górcső alá, írja az MTI. A Politico hírlevele szerint az Európai Ügyészség korrupció miatt vizsgálatot indított az EPP-hez tartozó személyekkel szemben, amit az ügyészség meg is erősített, de vádemelés egyelőre nem történt. Korrupciós vádak merültek fel a Manfred Weber vezette Európai Néppárttal kapcsolatban, a belga ügyészség nyomoz Ouarda Bensouag-val, Manfred Weber eddigi francia kabinetfőnökével szemben, aki november 1-jétől a pártcsalád, illetve annak frakciója főtitkárának tisztét töltheti be. Azért vizsgálódnak vele kapcsolatban, mert egyszerre vehetett fel pénzt a Néppárttól és az Európai Parlamenttől, amit pedig tilt az uniós szabályozás. Bensouag-val kapcsolatban a hírek szerint most azt is mérlegelhetik, hogy Michael Alexander Speiser befolyásos, igazgatói beosztású, CDU-közeli német uniós tisztviselő a férje. ", "site": "https://telex.hu/rovat/kulfold"}
{"title": "\n        Gigantikus adósság elől akart Észak-Koreába szökni a két Korea határán lelőtt férfi\n       ", "body": "\nVélhetően Észak-Koreába akart szökni az a dél-koreai tisztségviselő, akit észak-koreai katonák lelőttek a két országot elválasztó tengeri határnál, derül ki a dél-koreai parti őrség kedden közzétett vizsgálatából. A vizsgálat szerint a férfi halála előtt kifejezte szándékát, miszerint északra akar menni, hírszerzési források szerint pedig korábban kapcsolatba is lépett Phenjannal, írja az MTI. A parti őrség információi szerint a férfi 330 millió vonos (nagyjából 88 millió forint) adóssága elől akarhatott északra szökni. Az adósság nagy részét, csaknem 80%-át szerencsejátékkal halmozta fel. A vizsgálat kiderítette, hogy a férfi nem sokkal az eltűnése előtt találkozott a dél-koreai védelmi minisztérium több tisztségviselőjével. Az áldozat testvére ugyanakkor állítja, hogy a halászati minisztérium alkalmazásában álló testvére véletlenül esett a tengerbe a kormányzati megfigyelő hajóról. A dél-koreai hatóságok azonban a tengeráramlatok tanulmányozásakor arra jutottak, hogy a férfi nem sodródhatott véletlenül észak-koreai területre, szándékosan kellett odaúsznia, ráadásul az áramlatokkal szemben. A férfi szeptember végén tűnt el a két ország tengeri határának közelében, nem sokkal később pedig a dél-koreai védelmi minisztérium azt jelentette, hogy Észak-Korea talált rá a saját területi vizein, brutálisan meggyilkolták, majd a holttestét elégették. Phenjan elismerte, hogy a térségben járőröző katonái lövéseket adtak le egy arra tévedt dél-koreai hajóra, hozzátéve, hogy a katonák az előírások szerint jártak el. Az észak-koreai vizsgálat jelezte azt is, hogy a dél-koreai védelmi minisztérium állításával ellentétben nem a holttestet, hanem a tengeren hánykolódó felszerelést égették el, a vírus elleni védekezés részeként. Kim Dzsongun észak-koreai vezető a történtek miatt bocsánatot kért a dél-koreai néptől, Szöul pedig azt javasolta, hogy a két ország közösen vizsgálja ki a lelőtt tisztségviselő halálának körülményeit. ", "site": "https://telex.hu/rovat/kulfold"}
{"title": "\n        Németországba utazott Szvetlana Alekszijevics\n       ", "body": "\nOrvosi kezelés és munkaügyek miatt néhány hétre Németországba utazott Szvetlana Alekszijevics – jelentette be az irodalmi Nobel-díjas belarusz írónő titkára hétfőn, aki azt mondta: „Alekszijevics egy hónapon belül haza kíván térni Belaruszba, és semmiképpen nem szeretné abbahagyni az augusztus végén megalakult belarusz ellenzéki Koordinációs Tanács javára végzett tevékenységét.” Marija Vojtecsok, az írónő barátja az AFP-nek azt mondta, hogy Alekszijevics kezelése a koronavírus-járvány és a belarusz belpolitikai válság miatt húzódott el, és az írónő Németország után Olaszországba utazik.         Szvetlana Alekszijevics 2015. október 10-én.Kay Nietfeld / EPA / MTI A dpa hírügynökség ugyanakkor azt közölte, a 72 éves írónő elmenekült az országból, utalva Alekszijevics szeptemberi közleményére, amelyben az írónő figyelmeztetett, hogy az ellenzéki koordinációs tanács héttagú elnökségének immár ő az egyetlen tagja, aki még nincs börtönben, vagy nem menekült el az országból. A tanács hétfőn egyik elnökségi tagja, az éhségsztrájkoló Makszim Znak azonnali szabadon bocsátását követelte a belarusz hatóságoktól, mivel Znaknak sürgős orvosi segítségre van szüksége. A tagok követelték azt is, hogy a hatóságok szüntessék be az ellene folytatott bűnvádi eljárást. A belarusz belügyminisztérium szerint több mint 350 embert vettek őrizetbe a vasárnapi országos tüntetéseket követően, amin több tízezren vonultak ismét utcára. A tömegoszlatás során a rendőrség könnygázt és villanógránátokat is bevetett. Tiltakozási hullám indult Belaruszban augusztus 9-én, miután a posztszovjet országot 26 éve irányító Alekszandr Lukasenko hatodszor is megnyerte 80 százalék feletti eredménnyel a vitatható tisztaságú elnökválasztást. Ellentétben a korábbi választási győzelmek utáni tiltakozással, a tüntetések nem csak Minszkre korlátozódtak, a százezres létszámot is meghaladó felvonulások lendülete azután sem tört meg, hogy a kemény rendőri fellépés nyomán hivatalosan hárman – nem hivatalosan akár többtucatnyian – meghaltak, több ezer embert előállítottak. Az ellenzék szerint a választásokat valójában Szvetlana Tyihanovszkaja nyerte, ilyen értelmű nyilatkozatot tett az EU is. Lukasenko néhány napnyi bizonytalankodás után ismét erővel próbálja elnyomni a tiltakozást: az ellenzéki politikusokat őrizetbe vetette vagy külföldre kényszerítette. Moszkva rövid kivárás után lényegében kiállt Lukasenko mellett, bízva abban, hogy az Oroszország és Belarusz valódi integrációját eddig lényegében elkerülő minszki vezetés kénytelen lesz engedményeket tenni ebben az irányban. Ez azonban nem jelenti, hogy Lukasenko biztosan számíthat Moszkvára: a tiltakozások elsősorban kifejezetten Lukasenko ellen indultak el, közvetlenül nem irányultak arra, hogy a 9,5 milliós ország elinduljon az euroatlanti integráció felé, így a Kreml – amennyiben Lukasenko önerőből, legfeljebb közvetett orosz támogatással nem képes véget vetni a tiltakozásoknak – még eljuthat oda, hogy fokozatos átmenetet előkészítve kiáll egy alternatív, Lukasenkót felváltó utódjelölt mellett. (Borítókép: Danil Shamkin/NurPhoto /AFP) ", "site": "https://telex.hu/rovat/kulfold"}
{"title": "\n        A Lila akác köz született feleségei dönthetik el, ki lesz az amerikai elnök\n       ", "body": "\n    Az Egyesült Államokban hatalmas különbségek vannak vidék és város, gazdag és szegény, latin, fekete és fehér választók között. Kiben bízhat Trump, kiben bízhat Harris? A legújabb Elektorban bemutatjuk a csatatérállamok szerepét az amerikai választáson.\n   \nAz Elektor új adásai a Telex saját lejátszóján kívül a Telex Podcast  YouTube- ,  Spotify  és  Apple Podcast -csatornáin is elérhetők, iratkozzatok fel! Az amerikai elnökválasztásról szóló cikkeinket, műsorainkat és a  választási előzetes térképünket itt találjátok a mellékletünkben. ", "site": "https://telex.hu/rovat/kulfold"}
{"title": "\n        Halálra ítéltek egy óvónőt Kínában, mert megmérgezte a gyerekeket\n       ", "body": "\nHalálra ítéltek egy óvónőt Kínában, mert megmérgezett huszonöt gyereket, akik közül egy meg is halt,  írja  a BBC. A nőt még tavaly tavasszal tartóztatták le, a bíróság most mondta ki az ítéletet az ügyben. A nő az óvodások reggeli zabkásájába kevert nátrium-nitrátot, ami nagyobb mennyiségben mérgező. A gyerekek ettől hányni kezdtek, többen el is ájultak, mentő vitte őket kórházba. Egyikük tíz hónapnyi kezelés után a kórházban halt meg. A bíró szerint a nő azért mérgezte meg a gyerekeket, mert bosszút akart állni egy kollégáján, akivel korábban valamilyen nevelési kérdésen összevesztek. Nem ez az első ilyen ügye, a bíróság szerint a nő korábban a férjét is ugyanígy mérgezte meg, az anyagot az interneten vette meg. A férj viszont túlélte. Kína nem közöl adatokat arról, évente hány embert végeznek ki, jogvédők szerint viszont ezres nagyságrendben. Az ítéletet általában méreginjekcióval vagy sorlövéssel hajtják végre. ", "site": "https://telex.hu/rovat/kulfold"}
{"title": "\n        A Discovery csatorna talált új bizonyítékot az 1994-ben elsüllyedt Estonia komp ügyében\n       ", "body": "\n    Új vizsgálat indul az Estonia komphajó 1994-es balesete ügyében, miután a Discovery ismeretterjesztő televízió forgatócsoportja felfedezett a hajótestben egy négyméteres léket, amelyről korábban nem tudtak.\n   \nAz új műszaki vizsgálatot Jüri Ratas észt kormányfő jelentette be, de csatlakozott hozzá a finn, a svéd és az észt külügyminisztérium is. A vizsgálat kiterjed majd víz alatti kutatásra is, mert szeretnék, hogy kiderüljön az igazság az 1994. szeptember 28-i balesetről, amelyben 852-en vesztették életüket. A Discovery tévécsatorna a minap jelentette be, hogy az Estonia balesetéről készült új ötrészes sorozatában olyan, eddig nem ismert dolgokról lesz szó, amelyek minden megváltoztatnak. A forgatócsoport víz alatti robotok segítségével a hajótestben egy négyméteres léket fedezett fel, amelyet részben eltakar a tengerfenék. A vizsgálatban eddig részt vevő szakértők cáfolták, hogy létezne ilyen lék a roncsban. A Tallinn és Stockholm között közlekedő komphajó roncsa máig a Balti-tenger fenekén fekszik. A szerencsétlenség okáról különféle találgatások láttak napvilágot, és máig fel-felbukkannak különféle magyarázatok. A balesetet vizsgáló bizottság hivatalos jelentésében az szerepelt, hogy a komp azért süllyedt el, mert a viharban leszakadt a hajóorr, és víz tódult a hajótestbe. A tragédia a múlt XX. század egyik legsúlyosabb hajószerencsétlensége volt, írja az MTI. ", "site": "https://telex.hu/rovat/kulfold"}
{"title": "\n        Egy Bush is beállt Kamala Harris mögé, aki Joe Biden elszólása miatt magyarázkodik\n       ", "body": "\nEgyre nagyobb mélységeket ér el a garbage-gate: emlékezetes, hogy nemrég Donald Trump kampányeseményén a New York-i Madison Square Gardenben Tony Hinchcliffe komikus „a szemét lebegő szigetének”  nevezte  az Egyesült Államok társult államát, Puerto Ricót. Joe Biden amerikai elnök ezután a Voto Latino nevű, a latin-amerikai származású szavazók megnyerésére hívatott eseményen megvédte az Államokban is nagy számban élő Puerto Ricó-iakat, és eközben ezt mondta Trump követőiről: „az egyetlen szemét, amit ott lebegni látok, azok a követői”. Egy rövid szünet után hozzátette, hogy „Ahogy ő démonizálja a latinókat, az lelkiismeretlen és Amerikához nem méltó.” A  CNN  szerint gyorsan beindult a tűzoltás a Fehér Ház részéről, előbb azzal mentegették Bident, hogy nem Trump követőire, hanem azok latinókat ócsárló nyelvezetére utalt szemétként, és a két mondat valójában összekapcsolódott. Majd maga az elnök is közleményt adott ki erről. Késő volt, a lap arról ír, a republikánus kampánygépezet arról kezdett kommunikálni, hogy a Trumpot támogató amerikaiak tízmillióit vetik meg a demokraták, akik korábban fasisztának, nácinak, most hulladéknak nevezik e polgárokat. Mindez a legrosszabbkor jött Harrisnek, aki épp egyesítő jelöltként próbál fellépni a folyton félreérthetően fogalmazó Trumppal szemben. Emlékeztetnek is a 2016-os kampányra, amikor Hillary Clinton „szánalmasnak” nevezte a trumpistákat, majd vereséget is szenvedett (persze nem kifejezetten emiatt). Harris szerdán egyébként riportereknek nyilatkozva  elhatárolódott  Biden mondataitól, jelezve, hogy erőteljesen különbözik a véleménye. Szerinte nem szabad senkit megbélyegezni az alapján, hogy kire szavaz, ő pedig azokat is képviselni kívánja, akik nem a szimpatizánsai, nem szavaznának rá. Hozzátette, Biden utólag helyretette, elmagyarázta, mire gondolt. Harris a fővárosban Eközben Kamala Harris megtartotta „záróbeszédét” a washingtoni Ellipse parkban, és mindenkit Donald Trump bosszúhadjáratára figyelmeztetett: „Az első napon, ha megválasztanák, Donald Trump besétálna az irodájába egy ellenséglistával. Ha megválasztanának, én egy prioritásokkal teli teendőlistával fogok belépni, hogy mit fogok tenni az amerikai nép érdekében.” Harris arról is beszélt, Trump az amerikai hadsereget amerikaiak ellen vetné be. A  CNN  megjegyzi, ahol most Harris beszélt, ott 2021. január 6-án Trump tüzelte fel támogatóit, akik később megostromolták a Capitoliumot. Harris beszédében szembeállította ígéreteit Trumpéival, például az abortuszjogok vagy a társadalombiztosítás terén. Majd megint rátért, az amerikai módi az, ha nem értünk egyet egymással, keljünk vitára, de nem kell a másikat ellenségnek tekinteni. „Ők családtagok, szomszédok, osztálytársak, munkatársak” – mondta. Eltolta magától Joe Biden kormányzását, mondván mások voltak négy éve a kihívások mint most: akkor a Covid-járvány miatt kellett megmenteni a gazdaságot, most a költségeket kell lejjebb vinni. Végül arra terelte a szót, hogy bevándorló szülők gyermeke, aki tudja, milyen, ha tisztességtelenül bánnak vele, ha átnéznek rajta, ezért meg akarja védeni az embereket azoktól, akik mások kárára tesznek szert hatalomra és pénzre. Musk és a gazdasági sokkterápia A gazdasági ügyekre oly kényes amerikai választók szemszögéből riasztó kijelentéssel értett egyet Elon Musk, a Donald Trump  kampányát támogató   techmilliárdos . A  Quartz  szerint arról írta a  Tesla  és az X tulajdonosa, hogy „nagyjából jól hangzik”, miszerint Trump hatalomra jutása esetén „átmeneti nehézségek” lehetnének, amíg átalakítják a gazdaság szerkezetét, de utána egy egészségesebb gazdasági környezet jönne létre. Musk az X-en terjedő posztra reagált, ami szerint egy Trump-elnökség elején a gazdaság túlreagálna, bedőlne a tőzsde, főleg a 11 millió illegális bevándorló tervezett kitoloncolása és a közszférában való leépítések miatt (Musk a minél kisebb államszervezet híve). „Amikor a vihar elmúlik, és mindenki rájön, hogy szilárdabb lábakon állunk, akkor gyorsan felépül egy egészségesebb, fenntartható gazdaság” – fogalmazott az X követője, amivel Musk egyetértett. Musk egyébként már korábban is mondott olyat, hogy a kormányzati költések radikális megnyesése „átmeneti nehézségeket” okozhat, de biztosítani fogja „a hosszútávú prosperitást”. Mindez azért fontos, mert Musk nem szimplán Trump egy pénzes támogatója, a republikánus elnökjelölt kormányzati pozíciót is ígért neki, pont az állami költések visszanyesésére. Egy Bush Harris mögött Miután már Liz Cheney, a korábbi republikánus alelnök, Dick Cheney lánya is a demokrata Harris mellé állt, most Barbara Bush, ifjabb George Bush exelnök lánya jelentette be, hogy Harrist támogatja. Olyannyira, hogy a  New York Times  szerint Philadelphia elővárosaiban már el is kezdett neki ajtóról ajtóra járva kampányolni. Bush elmondta, reménykedik, miután annyi választóval beszélt többek közt a nők jogairól. Harris kampánya már meg is osztott egy képet a Kamala feliratú sapkában megjelenő Bush-ról. Apja, az egykori republikánus elnök egyébként nem tervez kiállni egyik jelölt mellett sem (ellentétben Dick Cheney-vel, aki  Harris mellé állt ). Az amerikai elnökválasztást és kampányt a Telex is alaposan végigköveti,  vonatkozó aloldalunkon találhatja  cikkeinket, elemzéseinket és műsorainkat, itt pedig térképes  mellékletünket . ", "site": "https://telex.hu/rovat/kulfold"}
{"title": "\n        Még nem tudták eldönteni, menjen vagy maradjon a Fidesz a Néppártban\n       ", "body": "\nMélyebb a Fidesz jövőjével kapcsolatos megosztottság az Európai Néppártban (EPP), mint amilyennek látszik, mondta a Népszava  szerint  Donald Tusk, az EPP elnöke a pártcsalád hétfői virtuális politikai gyűlésén mondott beszédében. Tusk szerint vannak tagszervezetek, amelyeknek kifejezetten tetszik, amit a Fidesz Magyarországon csinál, és az is, ahogyan az európai kereszténydemokrácia jövőjét elképzelni; vannak olyanok, akik taktikai okokból nem akarják kizárni a Fideszt a Néppártból, de kritikusan állnak az illiberális demokráciához; aztán vannak olyan, „akik számára az elvek a legfontosabbak. Nem kell mondanom, hogy teljes szívvel az ő oldalukon állok” – mondta. Tusk szerint egyelőre egyik csoport sincs többségben, de szerinte nehéz elképzelni, hogy a Fidesz visszatérjen a közös értékekhez. Ezért aztán azt javasolta, hogy mindenki gondolkozzon, és majd akkor tartsanak titkos szavazást a Fidesz tagságáról, ha személyesen is tudnak találkozni. A Fidesz EPP-tagsága 2019 márciusa óta van felfüggesztve, miután a párt sorozatosan támadta Brüsszelt. A bölcsek tanácsa vizsgálatot indított a Fidesszel szemben, azt nézik, hogy tevékenységük összhangban van-e az európai kereszténydemokratáknak a jogállamiságról vallott értékeivel. Orbán Viktor nem értette, mit kellene vizsgálniuk a bölcseknek, mert a Fidesz elkötelezett az európai értékek iránt, a bölcsek tanácsa viszont engedett. ", "site": "https://telex.hu/rovat/kulfold"}
{"title": "\n        Spiegel: Merkel titokban meglátogatta Navalnijt\n       ", "body": "\nAngela Merkel német kancellár titokban meglátogatta Alekszej Navalnijt, amikor az orosz ellenzéki politikust Berlinben ápolták mérgezés miatt, jelentette hétfőn hírportálján a Der Spiegel. Angela Merkel a szövetségi kormány Alekszej Navalnij iránti szolidaritását fejezte ki a szokatlan gesztussal, áll a német hírmagazin beszámolójában, amely szerint a kancellár a kórházi kezelés idején naponta jelentést kért az orosz politikus állapotáról. A Der Spiegel cikke szerint Navalnij állapotának folyamatos nyomon követése, illetve Merkel látogatása egyaránt azt jelezheti az együttérzés mellett, hogy a német kormány nem enged a Navalnij-ügyben, áll az MTI lapszemléjében. Azt, hogy Merkel meglátogatta, Navalnij is megerősítette, sőt, hétfői Twitter-bejegyzésében arról írt, hogy semmiféle titokzatosság nem volt a látogatásban, és megköszönte neki, hogy felkereste. A Der Spiegel a beszámolójában kiemelte, hogy Angela Merkel röviddel a mérgezésről szóló első hírek után személyesen járt közben azért, hogy Alekszej Navalnijt Németországba szállíthassák gyógykezelésre. Megerősítette a jelentést Steffen Seibert kormányszóvivő is. Hétfői berlini tájékoztatóján kérdésre elmondta, hogy a látogatás nem titkos volt, hanem személyes. A német kormányfő „meglátogatott egy beteg embert”, akinek egészsége mérgezéses támadás miatt rendült meg. A látogatás időpontjáról, időtartamáról és a két politikus beszélgetésének tartalmáról nem közölt részleteket, hivatkozva arra, hogy személyes és bizalmas találkozás, és nem hivatalos program volt. A német kormány közlése szerint a Szkripal-ügyben is használt novicsok került a súlyos állapotban kezelt férfi szervezetébe. Orvosai szeptember 7-én jelentették be, hogy javult Navalnij állapota, felébresztették a mesterséges kómából, és fokozatosan lekapcsolják a lélegeztetőgépről is. Egyelőre azt nem tudták megmondani, hogy milyen maradandó hatásai lehetnek a mérgezésnek, de Navalnij szeptember 15-én már a kórházi ágyáról családjával közös képet posztolt, és egy német ügyésszel is beszélt már arról, mire emlékszik. Azóta arról is raktak ki képet, ahogy az orosz politikus már egyedül lépcsőzik. Navalnij kollégái szerint Putyin megrendelésére mérgezték meg az ellenzéki politikust, a nemzetközi bírálatokkal is szembenéző orosz felső vezetés viszont tagadja, hogy bármi köze lenne az ügyhöz. Angela Merkel német kancellár gyilkossági kísérletnek nevezte a mérgezést, Navalnij pedig egy blogposztban szeptember 21-én bírálta az orosz hatóságokat, amiért nem indítottak büntetőeljárást az ügyben. A következő napok döntő jelentőségűek lehetnek a Navalnij-ügyben, mert a nemzetközi Vegyifegyver-tilalmi Szervezet (OPCW) lezárja vizsgálatát. (Borítókép: A Németországban ápolt Alekszej Navalnij. Fotó: Instagram @navalny) ", "site": "https://telex.hu/rovat/kulfold"}
{"title": "\n        Jól tapad az EU mágnese, bár a grúzok és törökök egyre távolabb kerülnek a csatlakozástól\n       ", "body": "\nSzerdán elfogadta az Európai Bizottság az éves bővítési csomagot, amiben megvizsgálta a tagjelölt, valamint a jelöltségre pályázó országok helyzetét. Ez jelenleg tíz államot jelent, ezek Albánia, Bosznia-Hercegovina, Koszovó, Montenegró, Észak-Macedónia, Szerbia, Grúzia, Moldova, Ukrajna és Törökország. A tíz ország a jelentésben útmutatást is kapott a jövőre nézve. Ursula von der Leyen, az Európai Bizottság elnöke a Bizottság  közleménye  szerint így fogalmazott: „A feszült geopolitikai helyzet minden eddiginél sürgetőbbé teszi, hogy befejezzük a kontinensünk újraegyesítését, a demokrácia és a jogállamiság közös értékei mentén. Az elmúlt években már jelentős lépéseket tettünk az új tagállamok integrációja felé, és a bővítés kiemelt fontosságú marad az újonnan felálló Bizottság számára is.” A közlemény és a jelentés szerint a bővítési folyamat érdemalapú, és minden azon múlik, az egyes országok hogy teljesítenek. Át kell ültetniük saját jogrendszerükbe az uniós joganyagot, és meg kell felelniük az Európai Unió fő alapelveinek: demokrácia, jogrend, alapvető értékek. A jelentés több jelentős mérföldkövet felsorolt a bővítési folyamat elmúlt egy évéből. A legfontosabbak: Júniusban hivatalosan is megkezdődtek a csatlakozási tárgyalások Ukrajnával és Moldovával, előtte márciusban Bosznia-Hercegovinával, a Nyugat-Balkánon pedig átvilágították Albániát és Észak-Macedóniát, miközben Montenegró újabb tárgyalási fejezeteket zárt már le. Kitér a jelentés  Szerbiára  is, aminél megnyitották a versenyképességi és inkluzív növekedési fejezetet. Belgrádtól elvárják, hogy fókuszáljon a civil szféra és a média környezetére, valamint tegyen többet a dezinformáció és külföldi manipuláció terjedése ellen.  Albánia  esetén a jogrend megszilárdítása, a bűnözéssel és  korrupcióval  való szembeszállás, az alapvető jogok (média, ingatlan, kisebbségek) előtérbe helyezése áll a  gyújtópontban .  Észak-Macedóniánál  is a korrupciós gondokat emelték ki, kitérve a bíróságokkal szembeni bizalmatlanságra. Koszovóról  azt írták, 2022 decemberében benyújtotta csatlakozási kérelmét, erről tanácsi kérésre kész véleményt nyilvánítani az Európai Bizottság. Január 1-től egyébként vízummentesen jöhetnek az EU-ba a koszovóiak. Az országtól azért elvárják a jogrend megszilárdítását, valamint a szólásszabadság védelmét. A tagjelöltté vált  Ukrajna  átvilágítása jelenleg is zajlik, a Bizottság reményei szerint leghamarabb 2025-ben megnyithatják az első tárgyalási fejezeteket. Ugyanez a helyzet a szintén orosz befolyással (és Ukrajna esetén háborús agresszióval) szembenéző  Moldovával  is. Grúzia  (a hivatalos külügyi dokumentumokban grúz kérésre Georgia) esetén a jelentés megjegyezte, a kezdeti reformok tavasszal elakadtak, a múlt hétvégi parlamenti választáson pedig több szabálytalanságot találtak a nemzetközi megfigyelők (például választók megfenyegetése, választójogi törvények módosítása, a választás titkosságának hiánya itt-ott). Az országban az EU szerint választójogi reformra van szükség. Törökországgal  2018-ban megszakadtak az amúgy is évek óta akadozó csatlakozási tárgyalások, a jelentés szerint az alapvető jogok és a jogrend csorbái miatt. Idén áprilisban azonban újrakezdődött a párbeszéd az Unió és a török kormányzat között. Akit országonként érdekel, melyikőjük hogy áll a folyamatban, idekattintva  megnézheti . A közlemény végül említést tesz róla, hogy a csatlakozni vágyó országokat a tanácsok mellett pénzzel is támogatják: 6 milliárd eurós gazdasági csomagot kapott a Nyugat-Balkán, míg 50 milliárdot igazságügyi reformokra Ukrajna. Egész frissen, október 10-én Moldovának folyósítottak 1,8 milliárd eurót társadalmi-gazdasági reformokra és a befektetések felpörgetésére. Az EU mint mágnes és Orbán grúziai útja A jelentést egyébként egy sajtótájékoztatón jelentette be Josep Borrell, a Bizottság alelnöke és külügyi főképviselője, valamint Várhelyi Olivér bővítésért és szomszédságpolitikáért felelős biztosa (aki a várhatóan decemberben hivatalba lépő új Bizottságban már az  egészségügy és állatjólét  témáinak lehet a felelőse). Borrell elmondta, „az EU úgy viselkedik, mint egy mágnes”, vonzza magához a tagjelölt országokat, amik tapintható előnyökre is szert tesznek a csatlakozási folyamatban. Ilyen az Erasmus+-programban való részvétel vagy a nyugat-balkániak vízummentes beutazása. Borrell külön is kitért a megfigyelők szerint nem szabad és igazságos grúz választásokra, és hogy Grúzia távolodik az uniótól jelenleg. Fényezte az Európai Unió szerepét több Szerbia és Koszovó közti vita megoldásában, így a  rendszámbalhét  és a szabad utazást, határátlépést is felemlegette. Várhelyi Olivér dicsérte a leköszönő bizottság munkáját a bővítésben – ez volt a mostani összetételű Bizottság utolsó éves bővítési jelentése. Ebben a ciklusban szerinte újra az EU napirendjének tetejére került a csatlakozási folyamatok felpörgetése, ez pedig Európa érdeke. Elmondta, 2020-ban revideálták a bővítési módszertant, a folyamat hitelességét akarták helyreállítani, mert addig nem volt egyértelmű a csatlakozni vágyó államoknak, mik a határidők és teendők. Beszélt még arról, a következő ötéves ciklusban reális a bővítés. A végén egy Grúziára vonatkozó kérdésre Borrell elmondta a Reutersnek, hogy Orbán Viktor  vitatott   tbiliszi látogatása  csak a kétoldalú, országközi kapcsolatok keretein belül történt, Orbán nem az EU-t képviselve utazott ki (korábban az ún. békemissziója miatt érték a magyar kormányfőt támadások, mivel bírálói szerint úgy tett, mintha a soros tanácsi elnökség képviseletében tárgyalt volna többek közt Vlagyimir Putyin orosz elnökkel). Borrell diplomatikusan úgy fogalmazott, Orbánnak más a megközelítése. Hogy ez a megközelítés hogyan alakult az utóbbi időben,  azt elemző cikkünkben olvashatja . ", "site": "https://telex.hu/rovat/kulfold"}
{"title": "\n        Donald Trump Bolsonaro is indul a brazil helyhatósági választásokon\n       ", "body": "\nÖsszesen 158 képviselőjelölt regisztrált Bolsonaro vagy Lula néven a novemberi helyhatósági választásokra, közölte a G1 brazil hírportál nyomán az MTI. Az opportunista jelöltek így a jelenlegi (Bolsonaro), illetve a legnépszerűbbek közé tartozó brazil elnök (Luiz Inácio Lula da Silva) nevén. A G1 beszámolója szerint 82 jelölt regisztrált Bolsonaro, míg 76 Lula vezetéknévvel vagy egyszerűen Lulaként. A Bolsonaro vezetéknevűek között van egy Jair Bolsonaro és egy Donald Trump Bolsonaro is. Az nem derül ki, hogy a jelölteknek ez az eredeti nevük, vagy korábban megváltoztatták nevüket. Egy brazil politológus szerint a leleményes névváltás nem feltétlenül jelent egyet a sok szavazattal, mert általában nem vezet eredményre, hogy a képviselőjelöltek így jelzik, mely vezetők politikáját követik, mert ha egy államban vagy városban tíz jelölt is ezt a stratégiát választja, nem lehet megkülönböztetni őket. ", "site": "https://telex.hu/rovat/kulfold"}
{"title": "\n        Az ujguruk után újabb muszlim kisebbség jogait korlátozza Kína\n       ", "body": "\n    A kínai kormány az ujgur, a mongol és a huj nemzetiség után újabb kisebbség, a dél-kínai Hajnan szigeten élő muszlim uculokkal szemben is jogaikat korlátozó döntéseket hozott.\n   \nA hongkongi South China Morning Post cikke szerint a mintegy tízezer fős ucul – illetve hajnani huj néven is ismert – közösség tagjait az elmúlt időszakban egyre szorosabb megfigyelés alá vonták, írja az MTI. A lap a Kínai Kommunista Párt uculok lakta kerületben állomásozó szervezete által kiadott, négyoldalas dokumentumra hivatkozva azt írja, hogy az uculok felügyelete kulcsfontosságú a társadalmi rend fenntartása, céljából. A hatóságok fokozták a kerületben élők megfigyelését. Szigorúbb korlátozásokat vezettek be az arab stílusú illetve vallásos építészetre vonatkozóan. Az üzletek utcafrontjáról el kellett távolítani az arab feliratokat, valamint a halal illetve az iszlám kiírásokat is. Betiltották az iskolákban a hidzsáb viselését, ami ellen az ucul közösség tiltakozó akciókat szervezett. A lapnak az ucul közösség egy, neve elhallgatását kérő tagja úgy nyilatkozott: a hivatalos állásfoglalás szerint egyetlen etnikai kisebbség sem viselhet hagyományos öltözéket az iskolák területén, de az ucul kultúrának szerves részét képezi a hidzsáb. Miután három iskola több száz ucul diákja tiltakozott a hidzsáb betiltása ellen, a rendelkezést a múlt kedden átmenetileg feloldották. ", "site": "https://telex.hu/rovat/kulfold"}
{"title": "\n        Orbán rengeteg ellentmondáson át jutott el az EU szerint Moszkva felé húzó grúz kormány győzelmének támogatásáig\n       ", "body": "\nMinél több a nyugati kifogás a szombati grúziai választások tisztaságával szemben, a magyar kormányfő annál határozottabban áll ki a hivatalos eredmény mellett, amely szerint a 12 éve hatalmon lévő  Grúz Álom (DSZ) ismét többséget szerzett . Az EU-párti ellenzék választási csalásról és meghamisított eredményekről beszélt, hétfő este is tüntetések voltak. Az EU több tagjának kormánya szerint a vitatható győzelem után a Grúz Álom egyértelműen Oroszország érdekkörébe tereli a tavaly óta EU- tagjelölt  dél-kaukázusi országot. A Kreml legitimnek tartja a választást, éppúgy, ahogyan a győzelemhez már a számlálás alatt,  elsőként gratuláló  Orbán Viktor, aki hétfő este Szijjártó Péter kíséretében máris  Tbiliszibe látogatott . Ha az EU-ban hallani kifogást, Orbánnál biztosan nem A választás megítélésével a magyar kormány ismét hangsúlyosan eltér az EU általános értékelésétől, és újabb érvet ad azoknak, akik szerint a magyar kormányfő Oroszország érdekeivel megegyező álláspontot hangoztat, ezúttal Grúzia – a hivatalos külügyi dokumentumokban grúz kérésre Georgia – ügyében. Igaz, egységes, az EU 27 – vagy Magyarország nélkül 26 – tagjának véleményét összegző álláspont nincsen Grúzia ügyében. Többen azért egyértelművé tették aggodalmukat a grúziai választás tisztaságát és annak következményeit illetően, így Ursula von der Leyen bizottsági elnök, Josep Borrell, az EU külügyi és biztonságpolitikai főképviselője, és annak a 13 tagországnak a kormányfői, akik közös közleményben fejezték ki aggályaikat. De tény az is, hogy sokan egyelőre nem foglaltak állást. Ugyanakkor, ha nem is mindenkitől hallható, de mégis jól körülhatárolható az EU felől érkező állásfoglalás, amellyel a magyar kormány szembemegy. Ez már csak azért is kimondható, mert a vitatott választáson győztes, 12 éve hatalmon lévő kormánnyal szemben az év során már fogalmazódott meg egységes EU-s kritika – olyan is, amelyhez Orbán is a nevét adta. Ennek a szembemenetelnek a súlyát növeli, hogy Magyarország tölti be az EU soros elnöki tisztségét, így a kormányfő ebben a fél évben minden látogatásánál azt sugallja, hogy az EU képviseletében szólal meg. Így volt a júliusi moszkvai látogatásán is, ahol nem is javította ki az orosz elnököt, aki arról beszélt, hogy Orbán nemcsak magyar kormányfőként, hanem az EU-t is képviselve utazott az orosz fővárosba. Hasonló történt Tbilisziben is, az EU ismét kénytelen volt figyelmeztetni, hogy Orbán nem képviseli az EU-t. Erről az EU külügyi és biztonságpolitikai főképviselője  beszélt . A miniszterelnök ugyanis két nappal a vitatott választás után már a grúz fővárosban  találkozott  Irakli Kobahidze kormányfővel. Bár a választás eredményét a grúz elnök sem ismerte el, az ellenzéki pártok közölték, hogy nem veszik fel a mandátumukat, Orbán jelezte a gesztusával, hogy neki semmi kétsége sincs a választások tisztaságával kapcsolatban. Orbán most azt mondta, hogy a kampány alatt azért nem látogatott az országba, mert nem akarta befolyásolni a választók döntését. Régebben nem volt ennyire óvatos, 2012-ben kampányolt is Grúziában az akkori kormánypárt mellett, ahogy nemrégiben Szerbiában külügyminisztere, Szijjártó Péter állt ki a kormánypárt mellett a választási kampányban. Az időpont, amit végül a látogatásra választott, ráadásul sokkal érzékenyebb időszakra esik. „Orbán Viktor gratulációja a Grúz Álom kormánypárt választási győzelméhez a hivatalos és végleges választási adatok nyilvánosságra hozatala előtt, és a magyar kormánydelegáció grúziai látogatása a Magyarország soros EU-tanácsi elnökségének első két hetében megismert provokatív diplomáciai ámokfutás, ha úgy tetszik, a »trolldiplomácia« második felvonása” –  írta  a 444-nek a German Marshall Fund elemzője, Hegedűs Dániel. A lényegében folyamatosan brüsszeli beavatkozást emlegető, ezzel leginkább Oroszország retorikáját idéző Szijjártó és Orbán ezzel lényegében maga avatkozik bele egy másik ország belügyeibe. Mert bár nyilatkozataiban visszautasítja ezt, közben elsiklik a tény felett, hogy a grúz elnök sem ismeri el a választás eredményét. Azaz nemcsak a vesztes ellenzék részéről éri kifogás a választásokat, hanem a grúz hatalmon belülről is. Szalome Zurabisvili államfő az Euractive-nak adott  interjúban  az EU-hoz fordult. Azt kérte, az EU vesse latba minden erejét annak érdekében, hogy Grúzia ne kerüljön Oroszország érdekkörébe. A 2018-ban megválasztott elnök függetlenként, de a jelenlegi kormánypárt támogatásával győzött, így közös politikai platformon voltak – igaz, 2004-től, még az Oroszországgal szemben határozottan ellenséges Miheil Szaakasvili idején egy évig külügyminiszter volt. Az emigráns családból származó, Párizsban született Zurabisvili választási eredmények tisztaságát vitató nyilatkozatait egyébként Oroszország elutasítja, de a jelek szerint Orbán is. „Magyarország is elküldte saját megfigyelőit. Tanulmányoztam a jelentésüket, amelyek minden tekintetben pozitív értékelést adtak, a választás szabad volt és demokratikus” – mondta Orbán, miközben az Európai Biztonsági és Együttműködési szervezet (EBESZ) az Európai Parlament és a NATO parlamenti közgyűléseinek delegációival közös  értékelésében  kimondta, hogy az állami intézmények pártatlansága megkérdőjelezhető volt a választások során. Szavazatvásárlásokról, a szavazók megfélemlítéséről is beszámoltak a megfigyelők, főként vidéki körzetekben. Jelentésük szerint a választási kampány sem volt fair és kiegyensúlyozott sem pénzügyileg, sem a sajtóban, még ha ennek formális jogi keretei megfelelők is voltak, Ez azonban önmagában nem elég a választások tisztaságához. Azt valóban nem mondja ki a megfigyelők jelentése, hogy a választásokat teljességben elcsalták, de semmi esetre se ítélték minden kétséget kizáróan tisztának. Ezt erősítette meg a külföldi megfigyelők nyilatkozata is: „Mély aggodalmunkat fejezzük ki a grúziai demokratikus folyamatok visszarendeződése láttán. A választások lebonyolítása sajnos ennek újabb bizonyítéka volt” – jelentette ki az Európai Parlament delegációjának vezetője, Antonio Lopez-Istrúiz White. Ursula von der Leyen, az Európai Bizottság elnöke hétfői  nyilatkozatában  független vizsgálatot tartott szükségesnek a vélt szabálytalanságok feltárására. Az EP delegációjában részt vevő fideszes képviselők a delegációvezetővel szögesen ellentétes értékelést adtak, Orbán Viktor vélhetően az ő állításaik alapján minősíthette tisztának és szabadnak a grúziai választást. A Fidesz nem látta, amit az EBESZ igen „A választási folyamatot Georgiában az EU, a NATO, az EBESZ és az Európai Parlament által delegált megfigyelők is figyelemmel kísérték, és elismerték, hogy a választások a demokratikus normáknak és elvárásoknak megfelelően zajlottak” –  írta  Ferenc Viktória fideszes EP-képviselő a Facebook-posztjában, noha az említett szervezetek ennél sokkal árnyaltabban fogalmaztak, esetenként egészen egyértelműen jelezve, hogy a grúziai szavazás nem felelt meg a fair és tiszta választásokkal szemben támasztott feltételeknek. Kedden amúgy már megkezdték a szavazatok egy részének újraszámlálását is. Hasonló  szellemben írt , de eggyel tovább ment értékelésében egy másik fideszes EP-képviselő: „Színes forradalom van készülőben, érdemes tanulnunk belőle” – kezdte bejegyzését László András, rögtön az orosz fogalomtárból merítve, nyugati manipulációként mutatva be a grúziai feszültséget. Az orosz hivatalos szóhasználatban minden nyugati orientációjú megmozdulás színes forradalom volt Ukrajnától Grúzián át Közép-Ázsiáig, köztük a 2003-as rózsás forradalom is, amelynek vezetője, Miheil Szaakasvili mellett Orbán 2012-ben még személyesen kampányolt. Azt a parlamenti választást az egykori államfő pártja elvesztette, Szaakasvili később elhagyta az országot, kacskaringós politikai utat járt be Ukrajnában, majd hazatért Grúziába, ahol három éve börtönben ül. László szerint az elektronikus rendszer és a papíralapú adminisztráció garantálta a választás tisztaságát, amelyet szerinte a civil szervezetek, megfigyelők is elismertek, amíg ki nem derült, hogy a kormánypárt győzött. „Temérdek hazugsággal próbálják destabilizálni az országot, és rengeteg a párhuzam Magyarországgal, amiből nekünk is tanulnunk kell. Szégyenletes módon ebben a destabilizálásban készségesen segítenek a nyugati háborúpárti politikusok és média.” László arról is beszélt, hogy a Nyugat Oroszországgal való háborúba akarja belerángatni Grúziát, vagy legalábbis elérni, hogy Oroszország ettől tartva katonákat csoportosítson át az ukrán frontról déli határaira. Még beszédesebb, hogy a fideszes képviselő mit tapasztalt a grúz fővárosban a választás estéjén, amikorra a kormánnyal szembekerült államfő és az ellenzék közös tüntetést hirdetett meg. „A választások estéjén kisétáltam a parlament elé, és az onnan nem messze lévő főtérre, ahol a nagy választási gyűlések és tüntetések voltak. Egyik helyen se volt egyetlen tüntető se.”         A grúz ellenzéki tüntetés Tbiliszi központjában 2024. október 28-án – Fotó: Giorgi Arjevanidze / AFP Ez szombat este a szavazatok összesítésének óráiban még így lehetett, László azonban posztját hétfő este tette ki, amikor a főváros szívében már tízezres tüntetés volt, a Rusztaveli sugárúton. „Kint voltam a tüntetésen, tele volt a tér, arra vezetett egyébként az út Orbán szállodája felé is” – mondta a Telexnek Lia Csakunasvili, a független grúz újságírószervezet, az  Újságírói Etika Grúziai Chartájának  ügyvezető igazgatója. Csakunasvili nem hagyta szó nélkül, hogy a magyar miniszterelnököt Grúziában  kifütyülték , kedden pedig egy magyar tiltakozó hangja is  behallatszott  a protokolláris köszöntésbe. Csakunasvili szerint a tiltakozás erejét épp az mutatja, hogy a tüntetést nem sokkal előtte hirdették meg, mégis „tengernyi ember jött el”. Orbán is szóba került a tüntetők között, akiről szerinte „semmi jót nem gondolnak”. „Látjuk, hogyan viszonyul Ukrajnához, hogyan teremt nehezebb helyzetet oroszbarát politikusként, így nem nem gondoljuk, hogy tőle kellene tanácsokat hallgatnunk itt, Grúziában” – mondta. Néhány körzetben furcsán megugrott a kormánypárt támogatottsága Csakunasvili szerint számos vidéki helyszínen megjelentek olyan kormánypárti, magukat megfigyelőknek mondó csoportok, amelyek aztán a sajtó és a valódi megfigyelők munkáját akadályozták, volt, ahol még verekedés is kirobbant. Néhány körzetben kiugró eredményeket ért el a kormánypárt. Egyes helyeken szinte mindenki elment szavazni és egy emberként a kormánypártra szavaztak, ami Csakunasvili szerint ismét manipulációra utal. Ez történt örmény és azeri kisebbségiek lakta körzetekben, ahol a megfélemlítés a kormányzati nyomás erősen hathatott – állította jogászok és megfigyelők állásfoglalására hivatkozva a sajtóval foglalkozó szervezet vezetője. „Tudtuk, hogy a kormány a választások befolyásolására készül, de nem gondoltuk, hogy ilyen mértékű lesz. Rengeteg felvétel, adat áll rendelkezésre, amelyek összegyűjtve eljutnak nemzetközi szervezetekhez” – mondta. Csakunasvili gyanúsnak tartja az idén először bevetett elektronikus rendszert is. Ez önmagában ugyan az átláthatóságot segítheti, de szerinte ez a mostani választáson nem teljesült, a választók nem láthatták át a szavazatuk leadásának folyamatát. Értesülései szerint arról is vannak adatok, hogy sok helyen szervezetten szavaztak mások, akár nemrég elhunytak nevében is. Szerinte a kormánypárt érdekeit szolgálta az is, hogy külföldön megnehezítették a szavazatok leadását. Kevés volt a határon túli szavazóhely, miközben a külföldön élők inkább az ellenzékkel tartottak. A külhoni szavazóknak csak a 20 százaléka szavazott a kormánypártra, állítja Csakunasvili, aki szerint a jelenlegi kormányt valóban oroszpártinak lehet tekinteni. Már a tagjelöltség is billegett De hogyan kaphatott alig egy éve tagjelölti státuszt egy ország, amit ilyen kormány vezet? Elvégre a folyamat hosszú, a kifogások korábban is felmerülhettek. „2012-ben egy sokszínű szerveződésként nyert a Grúz Álom, liberális irányultságú tagjai is voltak, ám 2016-tól fokozatosan kikoptak onnan. Elindult egy idegenellenes, homofób irányba, és ezzel párhuzamosan külpolitikailag az EU helyett Moszkva felé közeledett” – mondta Csakunasvili. Ami az ellenzék által „orosz törvénynek” nevezett, hivatalosan a külföldi ügynökökről szóló törvényt illeti, azt a tízezres tiltakozások ellenére áprilisban, vagyis már a tagjelölti státusz megkapása után fogadta el a kormánytöbbség a parlamentben. A Grúz Álom már a tagjelölti státusz megszerzése előtt is nekifutott egyszer a javaslat elfogadásának, akkor azonban visszakozott az oroszországit idéző törvény életbe léptetésétől.         Az ügynöktörvény ellen tiltakozók csapnak össze a rendőrökkel a grúz parlament épületénél 2024. május 1-én – Fotó: Nicolo Vincenzo Malvestuto / Gettyi Images „Az EU talán abban bízott, hogy a tagjelöltség megadásával eltérítheti a kormányt a Kremlhez való közeledéstől, ezzel is Grúzia érdekét szolgálva” – mondta Csakunasvili, aki szerint a kormány valójában tavaly sem szolgált rá arra, hogy épp az ő vezetése alatt váljon tagjelöltté az ország. Valóban, az EU többször emelt kifogást. Ennek egyik oka az ügynöktörvény volt, ami a nyugati észrevételek és grúz ellenzék félelmei szerint a sajtó ellehetetlenítését, a kormány szerint a finanszírozási átláthatóságot szoolgálja. A másik oka pedig a család hagyományos értékeinek védelmére hivatkozó, „LMBTQ-propagandát” tiltó törvény. A nyáron kiderült, hogy még az EU bővítési biztosi pozícióját betöltő Várhelyi Olivér is győzködte a grúz kormányt, hogy ne fogadják el a törvényt – egy olyan mondattal, amely után  magyarázkodnia kellett . Várhelyi a kifogásolt törvény miatti társadalmi feszültségről beszélt, példaként a Robert Fico kormányfő elleni merényletet hozva fel, amit a grúz kormányfő úgy értékelt, hogy a bővítési biztos lényegében megfenyegette őt. Várhelyi később bocsánatot kért, de hangsúlyozta: „komoly erőfeszítéseket tettem azért, hogy eltántorítsam” a grúz vezetést a – kritikusai szerint orosz mintára civileket megbélyegző –  ügynöktörvény  elfogadásától, „ami alááshatja Grúzia útját az EU-ba”. Orbán is a nevét adta egy aggódó nyilatkozathoz A törvény elfogadása után Josep Borrell az Európai Bizottsággal egyetértésben kiadott  közleményben  ítélte el a grúziai ügynöktörvényt, amelynek aláírói között eredetileg Várhelyi is ott volt, ám később a  neve elillant  a dokumentumról. De így is maradt olyan, a grúziai folyamatokat kritizáló EU-s dokumentum, amelyhez a magyar kormány, személyesen Orbán is a nevét adta. Június végén az EU állam- és kormányfőit tömörítő Európai Tanács ülésére érkezve a magyar miniszterelnök azt  mondta , hogy a grúziai „tagság oké”, a folyamat rendben van. Ezzel egyébként összhangban volt, hogy korábban a magyar és a szlovák fél megfúrt egy EU-s közös nyilatkozatot, amely elítélte volna a grúziai ügynöktörvényt. Ezen a nyári ülésen végül a tagság folyamatát rendben lévőnek tartó nyilatkozata után néhány órával ő is  aláírta  azt a dokumentumot, amely  kimondta , hogy az ügynöktörvény veszélyezteti Grúzia útját az EU-ba, a fejlemények pedig gyakorlatilag leállítják a csatlakozási folyamatot. Orbán a kacskaringók után most mintha végleg elkötelezte volna magát az EU által oroszbarátnak tekintett grúziai kormány mellett. 12 éve még épp a Grúz Álommal szemben a jelenlegi ellenzék fő ereje mellett állt ki, az európai út melletti döntést jelölve meg az akkori grúziai választás tétjeként. Idén aláírta a fentebb említett, az ügynöktörvényt elítélő nyilatkozatot is, hogy aztán mostani állásfoglalásával már jelezze, Grúzia esetében is vállalja a konfliktust az EU-val, amibe még Ukrajnát is belekeveri. Szijjártó úgy védi a grúz kormányt, hogy Ukrajnát vádolja Erre Szijjártó Péter legutóbbi  bejegyzése  utal. A külügyi és külgazdasági miniszter  szerint  „sokan vannak Brüsszelben, akik azt szerették volna, hogy Georgia egy második Ukrajna legyen, de a georgiai nép ennek ellenállt. Mert ha Georgia a második Ukrajna lett volna, akkor az vesztes háborút, sok százezer halálos áldozatot és sok millió elmenekült embert jelentene, mert ezt jelentette a háború Ukrajnában”. Szijjártó ezzel azt is sugallja, hogy az ukrajnai háború okát nem a 2014-ben kezdődött orosz agresszióban kell keresni, hanem a megtámadott ország politikai vezetésében. Ezzel potenciális áldozatnak állítja be Oroszországot, hiszen a mondat úgy értelmezhető, mintha Grúzia támadna rá a szomszédjára. Magyarázatért a KKM-hez fordultunk, de egyelőre nem segítették értelmezni a miniszter szavait. Az azonban világos, hogy a kormány szemében mindenképp felelős az EU. Szijjártó szerint nincs új a nap alatt, pontosan az történik a dél-kaukázusi országban, mint Európában szokott: ha valahol a „nemzeti”, „szuverenista”, „békepárti” erők nyernek egy választást., akkor az EU „támadásba” lendül.         Szijjártó Péter Grúziában 2024. október 28-án – Fotó: Szijjártó Péter / Facebook Ilyen „támadásnak” tartja Szijjártó, hogy 13 EU-s ország kormánya  közös nyilatkozatban  kritizálta Orbánt tbiliszi útja miatt. A lengyel külügyminiszter szerint a magyar kormányfő egyenesen  Lenin-rendre hajt  a látogatással. A magyar kormány azt fegyvertényként kezelhette, hogy a nyilatkozatot nem 26, hanem 13 tagország írta alá – ebben a tekintetben tehát egyelőre kétségtelenül nem teljesült a grúz elnök kérése, hogy az EU minden erejét vesse latba, hogy Grúzia ne kerüljön a Szovjetunió széthullása után 33 évvel ismét Moszkva érdekkörébe. Szijjártó  szerint  azonban csak arról van szó, hogy 13 európai külügyminiszter továbbra sem tudja megemészteni, hogy „a grúz kormányt nem Brüsszelből jelölik ki, hanem azt maguk a grúziai emberek választják meg” A külügyminiszter szerint a konzervatív pártok győzelme esetén érezhető nemzetközi, liberális oldalról érkező nyomás Magyarországon is áll, ezzel szoros érzelmi köteléket teremtett a magyar és a grúz kormány között. Az oroszpártiság vádjáról végül Orbán mondta el, hogy teljes képtelenségnek tartja. Szerinte a grúz kormány az EU-pártiság mellett, elvégre területi vitája van Oroszországgal, hiszen 2008-ban Moszkva független államokként ismerte el a támogatásával 1993 óta önálló életet élő szakadár Dél-Oszétiát és Abháziát, amelyek közül az előbbit 2008-ban Grúzia egy rövid, kudarcba fulladt fegyveres kísérlettel akart visszaszerezni. Azt, hogy a grúz kormány ennek ellenére ismét közeledni kezdett Oroszországhoz, Orbán szerint az magyarázza, hogy a grúz vezetés a területek tárgyalásos visszaszerzésében reménykedhet, így 2030-ra újra egész országként csatlakozhatna az EU-hoz. A kormány kritikusai szerint ezt Moszkva csak a grúz szuverenitás megnyesegetésével támogatná, kizárva Grúzia euroatlanti integrációját. ", "site": "https://telex.hu/rovat/kulfold"}
{"title": "\n        Az apa tárcsázott, a telefon a holttest mellett csörgött\n       ", "body": "\n    Február 19-én egy német férfi kilenc embert lőtt le Németországban, majd anyjával és önmagával is végzett. Fél évvel a hanaui rasszista merénylet után a Bento című német újság egyenként mutatta be az áldozatokat, akik kivétel nélkül bevándorlók vagy bevándorlók leszármazottai. Volt köztük török, kurd, afgán, bolgár és két roma is. Volt, aki csak pizzáért ment le a gyerekeinek, volt, aki mellett a testvére halt meg, és volt, akinek 40 másodpercen múlt az élete. A hozzátartozók nem értik, hogy lehetett fegyvere egy pszichésen beteg embernek, aki már a merénylet előtt is bizarr leveleket írt az ügyészségnek.\n   \nFebruár 19-én este tíz órakor egy német férfi lépett be egy vízipipabárba Hanau belvárosában. Elővette fegyverét, nyolc-kilenc lövést adott le, és lelőtt négy embert. A bárból kilépve beszállt autójába, majd két kilométerrel odébb a város másik részén egy gyorsbüfében szintén négy embert lőtt le, és az utcán egy Mercedes sofőrjével is végzett. A férfi lakásának ajtaját hajnalban törték be a kommandósok. A házban lőtt sebekkel holtan találták a férfi 72 éves anyját, és a merénylőt is, aki öngyilkos lett. A férfi apjának nem esett bántódása. Ez volt az egyesült Németország egyik legtöbb halálos áldozattal járó merénylete. A hanaui merénylő komoly pszichés problémákkal küzdött, durva összeesküvés-elméletek rabja volt, tettét egyértelműen rasszista indíttatásból követte el. Az édesanyján kívül az általa meggyilkolt kilenc vétlen ember mind bevándorló volt, vagy ilyen hátterű családból származott. Ide kattintva olvashatóak a Telex legfrissebb hírei. Rosszkor voltak rossz helyen  Megszoktuk, hogy a híradások ilyenkor főként a merénylőről szólnak. Ő kapja meg a kétes 15 perc hírnevet, az ő portréját, családi hátterét rajzolja meg a média. A Spiegel ifjúsági magazinja, a  Bento  fél évvel a merénylet után szándékosan meg akarta fordítani ezt a trendet. Egyenként mutatta be az áldozatokat és a családtagok feldolgozhatatlan traumáját. Megpróbálták megmutatni azt az űrt, amit azok a hétköznapi emberek hagytak maguk után, akik rosszkor voltak rossz helyen. Mindegyik hozzátartozóval legalább két órát beszélgettek. A hozzátartozók közül többen attól tartanak, hogy a történteket soha nem derítik fel alaposan. A merényletben meghaltak közül (a tettes meggyilkolt anyján kívül) négyen voltak német állampolgárok, közülük egy embernek emellett afgán állampolgársága is volt. Rajtuk kívül két török, egy bosnyák, egy bolgár és egy román állampolgár halt meg a támadásban. A két török állampolgár a kurd nemzetiséghez tartozott, két áldozat pedig roma volt. Bár a hanaui merénylő szándékosan bevándorlónak kinéző emberekre vadászott, sok hozzátartozó épp azt akarta elmesélni a riportereknek, hogy ők mennyire németnek érezték már magukat, hogyan próbáltak beilleszkedni a társadalomba. Lement egy pizzáért a gyerekeinek Mercedes Kierpacz 35 éves volt. Az eredetileg lengyel származású, de roma gyökerekkel is rendelkező nő egyedül nevelte 16 éves fiát és 9 éves lányát. Február 19-én a gyerekeinek ment le pizzáért abba a hanaui gyorsbüfébe, ahol ő maga is dolgozott. A merénylő egy oldalsó bejáraton lépett be az üzletbe, és elsőként őt látta meg. Lelőtte. Ha a tettes az üzlet rendes utcai frontján lévő ajtón lép be, Mercedes akár túl is élhette volna a támadást, mert a másik irányból nem is láthatta volna őt a támadó.         Helyszínelők a gyilkosság helyszínén 2020. február 19-énFotó: Thomas Lohnes / AFP Amikor Mercedes apja az első híreket hallotta a lövöldözésről, odasietett a gyorsbüféhez, de a rendőrök nem engedték be. Egyfolytában azt kérdezgette tőlük, hogy van-e bent egy nő. Az egyik rendőr igennel felelt. Az apa ezután azt mondta a rendőrnek, hogy most felhívja a lányát, és csak annyit mondjon neki, hogy bent csörög-e az üzletben. Az apa tárcsázott, a rendőr pedig szomorú arccal visszaintett, hogy igen, bent csörög a telefon – a lánya holtteste mellett. Mercedes gyerekei a nagynénihez kerültek, az apa máig nem tudta feldolgozni lánya elvesztését. Nem bírt a korábbi lakásában maradni, elköltözött a környékről, de lelkileg annyira összetört, hogy nem tud dolgozni sem. A férfi szerint meg lehetett volna akadályozni a gyilkolást, ha a hatóságok jobban figyelnek. A hanaui merénylő ugyanis már tavaly novemberben küldött egy levelet az államügyészségnek, amire senki nem figyelt fel. A pszichés problémákkal küzdő férfinak legálisan volt lőfegyvere. Ruhákat vett aznap, de már nem vette fel őket A 30 éves török Sedat Gürbüz egy vízipipa- (sisa) bárt üzemeltetett, és nagyon szerette a focit, az Eintracht Frankfurt szurkolója volt. Imádta a nyarat és a jó időt. Ahogy tavasszal kisütött a nap, ő rövidnadrágra és papucsra váltott, és ebben járt, amíg csak lehetett. Sedat apja 32 éve él Németországban, az anyja már 50 éve. Sedat már másfél éves korában egész mondatokban beszélt, a Hamupipőkén, a Hófehérkén, a Csipkerózsikán és török meséken nőtt fel. Anyanyelvi szinten beszélt németül. A család Dietzenbachban élt, a Hanautól 20 kilométerre fekvő kisvárosban. Sedat három éve, egy barátjával közösen nyitotta meg a vízipipabárt Hanauban. A barátnőjével az esküvőjüket tervezték. Szeretett igényesen és jól öltözni. Naponta kétszer fürdött, és átöltözött, az anyja gyakran mondta neki, hogy nem bír ennyi inget mosni és vasalni neki. A merénylet napján is új cipőt, nadrágot és pólókat vásárolt, de ezeket már nem tudta felvenni. A ruhákon máig rajta vannak a cédulák. Sedatot a saját sisabárjában lőtte le a merénylő. A családtagok nem tudják elengedni fiúkat. Anyja ma is naponta hallgatja meg fia telefonon hagyott hangüzeneteit. Az apa Németországot hibáztatja, mert nem hiszi el, hogy a merénylő egyszerűen csak pszichés betegségekkel küzdött. Nem fogadják el, hogy miután a tettes öngyilkos lett, az esetet csak úgy lezárják, és nem derítik fel, ki a felelős azért, hogy nem tudták megakadályozni a mészárlást. Szőke volt, mégis a merénylő céltáblája lett A bosnyák származású, 22 éves Hamza Kurtovic raktárosként dolgozott. Hitt Istenben. Gyakran mondogatta, hogy elfuthatsz, elmenekülhetsz, de Isten elől nem rejtőzhetsz el soha. Nagyon ápolt volt és jóképű, akár egy manöken. Hamzának már az apja is Németországban született. A fiúnak és apjának azonos volt a ruhaméretük. A merénylet napján az apa egy pólót vásárolt, amit otthon a fiának is megmutatott, hogy ha akarja, nyugodtan hordja, de a fia azt mondta: apa, én ezt soha nem fogom felvenni. Ennek a mondatnak sajnos később lett tragikus végkicsengése. Apja szerint Hamza két idősebb testvéréhez képest különleges gyereknek számított. Mindig nagyon óvatos, nyugodt és kontrollált volt. Nem nagyon szeretett járni az Arena bárba se, de február 19-én a barátaival tartott. Hamza szőke volt, akárcsak az anyja, de így is a rasszista merénylő céltáblájává vált. A család számára is visszatetsző volt, hogy a rendőrségi közleményben is „közel-keleti kinézetűnek” írták le fiukat, szimplán azért, mert egy vízipipabárban volt. Vajon mennyire lenne más a megítélése ennek a merényletnek, ha az áldozatokat Stefannak és Marie-nak hívták volna, és egy bajor sörözőben lőtték volna le őket? – tette fel a kérdést az apa. Hamza anyja szerint lehetetlen kifejezni egy idegen ember számára, mennyi mindent jelentett neki és a családnak a fia, és mennyire fáj az elvesztése. Az apa mint német állampolgár hitt a német jogállamban. Korábban fiával is vitába keveredett, aki panaszkodott neki, hogy a német rendőrök gyakran megállítják és igazoltatják. Az apa azzal próbálta nyugtatni, hogy a rendőrök csak a dolgukat végzik, ne szívja mellre, de Hamza azt mondta az apjának, majd egyszer te is megérted, mi ezzel a probléma. Az apa is érthetetlennek tartja, hogyan lehetett egy pszichésen beteg embernek fegyvertartási engedélye, és miért nem akadályozta meg a mészárlást valaki, amikor a merénylő erre már korábban több utalást tett a hatóságoknak és a nyilvánosságnak is az interneten.         A merénylet áldozatainak, Gokhan Gultekin, Sedat Gurbuz és Fatih Saracoglu nyilvános temetése Hanauban 2020. február 24-énFotó: Dursun Aydemir / Anadolu Agency / AFP Milyen gyűlölet kell ahhoz, hogy hatszor lőjenek rá valakire? A 33 éves, bolgár származású Kalojan Velkov két éve élt Németországban. Nagyon közel állt hozzá az unokatestvére, akivel egy házban laktak Erlenseeben, Hanautól körülbelül hét kilométerre. Egy ideig Kalojan felesége és nyolcéves fia is Németországban élt, de ők egy idő után visszatértek Bulgáriába. Kalojan maradni akart, jól érezte magát Németországban. Az életét a munka és a sport tette ki. Meg akart tanulni rendesen németül, jobb állást akart találni, több pénzt szerezni és vállalkozást indítani. Unokatestvére annyit idézett fel, hogy Kalojan nagyon szeretett nevetni és enni. Állandóan evett, de főzni azt nem tudott. Egyetlenegyszer főzött nekik évekkel ezelőtt húst krumplival és paradicsomszósszal, de miután megették, mindenkinek megfájdult a hasa. Kalojan a La Votre nevű bárban dolgozott. Amikor unokatestvére az első híreket olvasta, és abban a La Votre is szerepelt, azonnal taxiba ült, és odament. Hajnali öt óráig állt ott. Újra és újra képeket mutogatott a rendőröknek Kalojanról, de senki nem mondott neki semmit. Legalább hatvanszor hívta fel a telefonját, de senki nem vette fel. Sejtette, hogy nagy baj történt. Reggelre tudta meg, hogy Kalojan meghalt. Kalojan anyjának csak azt merte mondani a telefonban, hogy a fia kórházba került, és készüljön fel a legrosszabbra. Az anya aztán sokkot kapott, amikor megtudta a tragikus hírt. Napokig nem mozdult ki a lakásból, és azt ismételgette, hogy Kalojan hamarosan hazajön. Néhány nap múlva kiadták a holttestet, amelyet aztán Bulgáriába szállítottak, és ott temettek el. Fiát előzőleg pszichológusok készítették fel arra, hogy az apukája alszik, az angyalok között van, és mindig szeretni fogja őt. A merénylet áldozatainak férje-felesége/élettársa és gyermekei 30 ezer euró (kb. 10,8 millió forint), a testvérek 15 ezer euró kártérítést kaphattak volna, de Kalojan szülei nem kérték ezt. A merénylő hatszor lőtt Kalojanra. „Milyen gyűlölet kellett ahhoz, hogy valaki hat golyót röpítsen egy teljesen ismeretlen ember testébe?” – tette fel a kérdést sírva az újságíróknak Kalojan unokatestvére. Számára is érthetetlen, hogy a rendőrség azonnal ott terem, ha valaki otthon hangosan hallgatja a zenét, tilosban parkol, de aki nyíltan gyűlöletről ír az interneten, azzal nem csinálnak semmit. Mi nem a németekre haragszunk  Said Nesar Hashemi 1998-ban született Hanauban. Nagy családban élt. Két nagyobb és két kisebb testvére volt. Ugyanabban az üzemben dolgozott, ahol az apja is, így a munkatársak csak „kis Hasheminek” nevezték. Az volt a terve, hogy technikussá képezi tovább magát, és a minőségbiztosítási területen dolgozik tovább. Ő volt a családban a mókamester, emlékezett rá a nővére. Február 19-én nyolcaddöntőket játszottak a Bajnokok Ligájában. A meccseket Nesar és testvére, Etris együtt nézte az Arena bárban, amikor belépett a merénylő. Etris is több lövést kapott, az egyik lövedék a nyakán találta el, de nem vesztette el eszméletét. Amikor a merénylő elment, először a testvéréhez ment oda, de látta, hogy ő már nem él. Ezután megpróbált segíteni a többieknek, amíg a mentők a helyszínre értek. Etris utána hosszú ideig volt kórházban. Nesar anyja a hírekben hallotta, hogy mi történt. Tudta, hogy két fia is ott van, azonnal a bárhoz sietett. Bár február volt, még kabátot sem vett fel, úgy rohant el otthonról. Nesar holttestét hosszú ideig nem láthatta a család, mert a rendőrség a nyomozás érdekében „tárgyi bizonyítékként” foglalta le – méltatlankodott a fiú apja. Sok német kért tőlük bocsánatot azóta a történtekért, de erre semmi szükség, mondja Nesar testvére. „Mi nem a németekre haragszunk. Pedig ha egy iszlamista követ el merényletet Németországban, akkor a médiában is gyorsan jönnek az általánosítások, és magát az iszlám vallást okolják. Nekünk Németországban sokkal több jó mint rossz tapasztalatunk volt eddig. Senkinek nem kell okolnia magát azért, ami történt.”         Saida Hashemi, Said Nesar Hashemi testvére mond beszédet, miután találkozott a német államfővel 2020. szeptember 23-ánFotó: Odd Andersen / AFP 40 másodpercen múlt az élete Ferhatnak három testvére volt. Épp a merénylet előtt két héttel fejezte be a fűtésszerelő szakképzést, de szeretett volna továbbtanulni. A hobbija a horgászat volt. Anyjuk arra nevelte őket, hogy nekik többet és jobban kell dolgozniuk másoknál, mert az esélyeik az előbbre jutásra nem ugyanazok. Ferhat az iskolában sokat tanult, szerette a matematikát, sokat olvasott, de mégis sok problémája volt. Anyja szerint az iskolában csak a német gyerekek lehettek jó tanulók, csak ők kaptak jó jegyeket, a bevándorló gyerekek nem. Szerinte a tanárok alkalmatlanok voltak a hivatásukra, mert megkülönböztették a gyerekeket, Volt, hogy Ferhatról is azt gondolták az iskolában, hogy veszélyes másokra, de az anya szerint most minden fordítva történt: egy német vált veszélyessé a bevándorlók számára. Ferhat élete 40 másodpercen múlott. 40 másodperccel azelőtt lépett be a gyorsbüfébe, hogy a merénylő is megérkezett oda, és elkezdett lövöldözni. Ferhat testvére aznap este azzal jött haza, hogy Ferhat otthon van-e, mert a közeli gyorsbüfében lövöldözés volt, és az egyik ismerőse azt írta neki, hogy a testvérét is eltalálta egy lövedék. Este 10 óra volt. Az anya azonnal odasietett a tőlük hetven méterre lévő gyorsbüféhez, aminek a környékét addigra már lezárták a rendőrök. Próbálta megtudni a rendőröktől, hogy a fia bent van-e, képeket is mutatott, de azt mondták neki, ilyen kinézetű áldozat nincs bent. Ezután sorra hívták fel a kórházakat, de sehol sem tudtak felvilágosítást adni nekik. Másnap hozták nyilvánosságra az áldozatok nevét. A család máig nem felejti el. Sorban olvasták a neveket. A listán az utolsó volt Ferhaté. Az anya máig gyakran beszél túlvilágon lévő fiával, és azt mondogatja neki, Ferhat, ne menj be a bárba. Még most is jönnek hivatalos levelek a fia nevére a lakásukra, de ezeket nem bontja fel, mert ha megtenné, azzal elismerné, hogy Ferhat már nem él. Az anya szerint bármilyen nagy is a gyűlölet a németekben a bevándorlók iránt, ha senkinek nem lenne fegyvere, akkor senki nem tudna megölni 12 perc alatt kilenc embert. Meg akarta akadályozni a merényletet? A 23 éves Vili Viorel Păun Romániában született. A roma férfi csomagkézbesítőként dolgozott Németországban, szerette Jimi Hendrixet és Steven Spielberg filmjeit. Vili apja 2015-ben vándorolt ki Németországba, felesége és fia egy év múlva követte. Mindannyian sokat dolgoztak. Szülei egy raktárban kaptak munkát, nagyon korán keltek, Vili később kezdte a munkát, és gyakran estig dolgozott, így ritkán látták egymást. Amikor utoljára találkoztak, együtt akartak elmenni a fodrászhoz, de Vilinek még elintéznivalója volt a bankban, ezért az apja előrement. „Amikor vártam a fodrásznál, megérkezett, és hátulról átkarolt. Nagyon jókedvű volt, és azt mondta, éljünk most már mindig így, apa.” Vili február 19-én is dolgozott, csomagokat szállított ki. Őt az autójában lőtte le a merénylő a Kesselstadt nevű városrészben, amelyhez Vilinek amúgy sem a munkája, sem magánélete miatt nem volt semmi köze. Máig nem tisztázott, miért járt arra azon az estén. Az egyik verzió szerint követhette a merénylőt, és megpróbálhatta értesíteni a rendőrséget. Apja azt mondja, vannak olyan köztéri kamerafelvételek, amelyek azt mutatják, hogy Vili az autójával megpróbálta útját állni a merénylőnek. Tény, hogy Vili a lövöldözés idején, 21:57 és 21:59 között öt alkalommal is megpróbálta felhívni a mobiljáról a rendőrség központját. Két alkalommal félretárcsázott, háromszor azonban elindult a kimenő hívás a 110-es számra, de az ekkor már a rengeteg hívás miatt annyira túlterhelt volt, hogy nem vette fel senki. Azt sem tudni, hogy Vilit mikor lőtte le a merénylő: az előtt vagy azután, hogy a gyorsbüfében és az Arena Bárban lövöldözött. Vili Viorel autójára mindenesetre hét lövést adtak le. Ezek közül négy a karosszériába csapódott, három pedig a szélvédőn át találta el Vili felsőtestét és a fejét.         Tüntető Vili Viorel Păun arcképével egy rasszizmusellenes tüntetésen 2020 augusztusábanFotó: Ying Tang / NurPhoto / AFP 2006-ban újjászületett A 37 éves Gökhan Gültekin eredeti szakmája kőműves volt, dolgozott pincérként, de volt egy költöztetőcége is. A jövedelméből támogatta a szüleit, de rendszeresen adakozott az éhező afrikaiak megsegítésére is. Bár nyolc évvel fiatalabb volt testvérénél, mégis ő gondoskodott a családról, örök optimista volt. Apja több mint 50 évvel ezelőtt érkezett Németországba a kurdok lakta kelet-törökországi Agri tartományból. Gökhan vagy ahogy a barátai nevezték, Gogo hithű muszlim volt. 2006-ban egyszer már majdnem meghalt. Egy telefonfülkében állt, amelynek nekiütközött egy távolsági busz. Súlyosan megsérült, egy évig tartott a rehabilitációja, emiatt a tanulmányait is meg kellett szakítania. Csoda volt, hogy túlélte. Az életet innentől Isten ajándéknak tekintette, ekkor vált hívővé. Gökhan rendszeresen vitte kezelésre rákbeteg apját a kórházba (ő a merénylet után egy hónappal halt meg a betegségben). A merénylet napján is együtt voltak. Gökhan este beült a hanaui vízipipabárba. Telefonon beszélt még a testvérével, aki éppen jogosítványt akart szerezni. Fél órával később belépett a sisabárba a merénylő, és lelőtte őt. Testvére most azt mondta: amikor 2019-ben Halléban támadás történt egy zsinagóga ellen, sokan mondták, hogy ennek nem szabadna még egyszer megtörténnie. Egy hónappal később, 2019 novemberében a hanaui merénylő rasszizmusról és beteg összeesküvés-elméletekről szóló beadványt írt az államügyészséghez, amelyre az ügyészség nem lépett semmi. A testvér megkérdezett egy helyi politikust, hogy miért nem reagált erre semmit az államügyészség, és hogyhogy nem vette el senki a merénylő fegyvertartási engedélyét. Azt a választ kapta, hogy szinte mindennap érkezik ilyen fenyegető hangú levél az ügyészséghez, nem tudnak mindenkire odafigyelni. (Borítókép: A lövöldözés áldozatainak emlékére állított falfestmény Hanauban 2020. május 25-én. Fotó: Ying Tang / NurPhoto / AFP) ", "site": "https://telex.hu/rovat/kulfold"}
{"title": "\n        793 millió forintra büntették Ausztrália legnagyobb vidámparkját négy vendég halála miatt\n       ", "body": "\n3,6 millió ausztrál dollárra, vagyis nagyjából 793 millió forintra büntették meg Ausztrália legnagyobb vidámparkját egy 2016-os, négy vendég halálát okozó baleset miatt. A tragikus baleset a Thunder River Rapids nevű, gyors folyású, zuhatagos folyót imitáló attrakción történt a Dreamworld vidámparkban. A csónaktúrát családoknak ajánlották. A balesetben két csónak ütközött egymásnak. Négy felnőtt, két férfi és két nő életét vesztette. Az áldozatok mind Ausztráliában éltek, de egyikük új-zélandi állampolgár volt. A szerencsétlenséget egy 10 és egy 12 éves gyerek élte túl, idézte fel az MTI. A hétfői ítélethozatalkor az Ardent Leisure vállalat vezető tanácsadója, Bruce Hodgkinson bocsánatot kért a halálos balesetben elhunytak családtagjaitól. Az eljárásban a vállalat elismerte felelősségét a tragikus balesetért. A cég ellen a nem biztonságos működtetés, a nem megfelelő felügyelet és a személyzet mentésre való megfelelő kiképzésének elmulasztása miatt emeltek vádat. Az ügyben a cég minden vádpontban elismerte bűnösségét, de a maximálisan kiszabható – vádpontonként egyaránt 1,5 millió dollár – büntetés helyett végül csak 3,6 millió dolláros büntetést kaptak. A vizsgálat kiderítette, hogy a vidámpark biztonsági rendszerei kezdetlegesek és ijesztően igénytelenek voltak. Hodgkinson a bíróságon kifejtette, hogy az Ardent Leisure elismeri a felelősségét a tragédiáért és azóta minden szükséges lépést megtett, hogy a vidámpark működése biztonságos legyen. Az áldozatok hozzátartozói és mások külön indítottak jogi eljárást az Ardenthez tartozó Dreamworld vidámpark ellen, amelyben a baleset történt. (Borítókép: Mentőegységek egy baleset helyszínén, az ausztráliai Queensland állambeli Coomerában üzemeltetett Dreamworld élményparkban 2016. október 25-én. Fotó: Scott Bailey MTI / EPA / AA) ", "site": "https://telex.hu/rovat/kulfold"}
{"title": "\n        Azeri–örmény konfliktus: újabb 26 katona halt meg a Hegyi-Karabah régióban\n       ", "body": "\nTovábbi 26 katona halt meg hétfőn este az azeri és az örmény erők közötti harcokban a vitatott hovatartozású Hegyi-Karabah régióban – közölték a hírügynökségek a helyi hatóságok közlésére hivatkozva. „A karabahi védelmi erők 26 katonája halt meg a harcokban” – idézte az AFP a helyi hatóság közleményét. Ezzel 84-re emelkedett a halálos áldozatok száma az örmény és az azeri erők közötti konfliktus vasárnapi kiújulása óta. A francia hírügynökség szerint hétfő estig a halálozások mérlege 95-re emelkedett, beleszámítva tizenegy civil halálát is. Közölük kilenc azeri, kettő pedig örmény áldozat. Hétfőn nehézfegyverek bevetésével folytatódtak a harcok az azeri és az örmény erők között a vitatott hovatartozású térségben. A szemben álló felek eltérő módon számoltak be a történekről. Azeri oldalról bejelentették, hogy az azeri hadsereg egységei az örmény erőktől elfoglalt magaslatokból és kedvező állásokból folytatták „ellentámadásukat”, hogy megerősítsék az eddig elért katonai sikereiket. A védelmi minisztérium azt is állította, hogy az örmény fél komoly veszteségeket szenvedett. A hegyi-karabahi erők legalább 15 katonájuk halálát ismerték el az azeri erők elleni harcban, az örmény védelmi minisztérium pedig kétszáz karabahi sebesült katonáról is hírt adott. Az azeri védelmi tárca közölte, hogy az örmények a régió szomszédságában fekvő Terter települést ágyúzták. A külügyminisztérium szerint kifejezetten lakott területeket és polgári célpontokat támadtak, ami sérti a nemzetközi humanitárius jogot. A két, egymással szomszédos, korábbi szovjet köztársaságnak régóta van területi vitája: a túlnyomórészt örmények lakta Hegyi-Karabah a Szovjetunió megszűnésekor, 1991-ben kinyilvánította függetlenségét, elszakadva Azerbajdzsántól. Baku fegyverrel lépett fel a szakadárok ellen, és bár a felek 1994-ben fegyverszünetet kötöttek, gyakran fegyveres konfliktusba keverednek egymással. (Borítókép: ARMENIAN FOREIGN MINISTRY / AFP) ", "site": "https://telex.hu/rovat/kulfold"}
{"title": "\n        Magyar polgármester lesz Marosvásárhelyen\n       ", "body": "\n    Soós Zoltán nyerte a marosvásárhelyi polgármester-választást a független jelölt kampánystábja által végzett párhuzamos szavazatszámlálás szerint.\n   \nMarosvásárhelyen 57 417-en szavaztak a román központi választási iroda által közzétett részvételi adatok szerint. A párhuzamos szavazatszámlálás szerint Soós jelentős előnnyel került az élre, 24 950 voksot kapott, a második helyen levő Claudiu Maior, aki a Pro Románia színeiben indult, 7611 voksot gyűjtött. A harmadikra, a liberális Theodora Benedekre 5899-en szavaztak. Ezeket a számokat még a nem teljes feldolgozottságnál jegyezték, jelentette hétfő hajnalban az MTI. Soós egyedüli magyar jelöltként szállt versenybe, mind a Romániai Magyar Demokrata Szövetség (RMDSZ), mind az Erdélyi Magyar Szövetség (EMSZ) támogatta. A magyar jelölt elmondta, hogy nemzetiségtől függetlenül minden marosvásárhelyi polgármestere szeretne lenni, és nem a magyarok győztek a románok felett, hanem a marosvásárhelyiek arattak történelmi győzelmet „a korrupció és a keresztapák felett”. Szerinte a város lakosai nem engedtek az etnikai megosztásnak és a gyűlöletszításnak, nem ijedtek meg az uszítástól, hanem a változásra szavaztak. Kelemen Hunor, a Romániai Magyar Demokrata Szövetség (RMDSZ) elnöke bizakodva nyilatkozott hétfőn a Kossuth rádió Jó reggelt, Magyarország! című műsorában a választási eredményeket látva. Kiemelte, hogy Marosvásárhely mellett Gyergyószentmiklóson és Szászrégenen is magyar polgármester lesz, ahogy Szatmárnémetit is sikerült megőrizniük. A Transindex éjfélkor összesített részeredményei alapján legalább 96 településen lesz RMDSZ-es magyar polgármester. Ugyan a párt eredetileg 200 polgármesteri hely megszerzését tervezte, de Kelemen szerint még így is bizakodhatnak a december 6-i parlamenti választások előtt, ahol az erős önkormányzati jelenléthez, hozzá kell tenni az erős parlamenti frakciót is, mert így lesz teljes a kép. Az Agerpres hírügynökség párhuzamos szavazatszámláláson alapuló, illetve hivatalos részeredményeket közlő hétfő hajnali jelentéseiből később az is kiderült, hogy négy erdélyi megyét vezethet az elkövetkező ciklusban a Romániai Magyar Demokrata Szövetség (RMDSZ) színeiben megválasztott tanácselnök. A székelyföldi Hargita megyében Borboly Csaba, Kovászna megyében Tamás Sándor szerzett újabb elnöki mandátumot a szavazatok elsöprő többségével. Sikerült újráznia Szatmár megyében Pataki Csabának és Maros megyében Péter Ferencnek is. A Nemzeti Liberális Párt (PNL) által végzett párhuzamos szavazatszámlálás részleges eredményei szerint Péter Ferenc behozhatatlan előnyre tett szert Maros megyében. Szatmár megyében a szavazóközpontok 96 százalékának az adatait dolgozták fel. A hivatalos részeredmény szerint Pataki Csaba több mint 50 ezer szavazatot kapott, míg az utána következő liberális jelölt csak 35 ezret. Az RMDSZ Bihar megyében veszítette el a tanácselnöki tisztséget, melyet a következő négy évben a liberális Ilie Bolojan tölthet be. Kocsmahitel miatt nem tudtak szavazni A romániai helyhatósági választásokon a választás kimenetelét befolyásoló bűncselekmények, súlyos szabálysértések nem történtek, de több mint hétszáz rendellenességről érkezett bejelentés a rendőrséghez, a román média pedig több szokatlan esetről is beszámolt. Brassóban egy szolgálatot teljesítő csendőr figyelmeztető lövést adott le az egyik szavazókörnél, amikor egy feldúlt szavazó ráuszította a kutyáját, a Brassó megyei Ürmösön pedig 90 helybéli nem szavazhatott, mivel hitelre vásároltak a helyi kocsmában, ahol a szokás szerint az adósság törlesztéséig visszatartják a személyi igazolványokat. Kézdivásárhelyen egy választót 1800 lejre (135 ezer forint) bírságoltak, amiért felszólítás ellenére sem volt hajlandó védőmaszkot viselni a szavazóhelyiségben, Temes megyében pedig a koronavírus miatt karantén alatt álló szavazók számoltak be arról, hogy az igénylés ellenére nem érkezett meg hozzájuk a mozgó urna. Az amerikai rakétaelhárító-rendszer romániai bázisát befogadó olténiai Deveselun annak ellenére választották újra a leadott voksok több mint kétharmadával a szociáldemokrata Ion Aliman polgármestert, hogy a jelölt tíz napja koronavírus-fertőzés miatt elhunyt. (Borítókép: Soós Zoltán független polgármesterjelölt, mielőtt leadja szavazatát a marosvásárhelyi 63-as szavazókörzetben 2020. szeptember 27-én. Fotó: Kiss Gábor / MTI) ", "site": "https://telex.hu/rovat/kulfold"}
{"title": "\n        400 kórház számítógépes rendszerét támadták meg az Egyesült Államokban\n       ", "body": "\nKibertámadás érte az Egyesült Államok több mint négyszáz kórházának számítógépes rendszerét, zsarolóvírusokkal bénították meg az informatikai rendszereket, írja az MTI. Hétfőn az orvosok és az ápolók már csak kézzel tudtak jelentéseket, recepteket, kezelési útmutatókat megírni. A zsarolóvírusok olyan kártékony szoftverek, amikkel zárolják vagy kódokkal titkosítják a számítógépeken lévő adatokat és információkat. A támadók pénzt kérnek azért, hogy ezeket feloldják. Az amerikai NBC csatorna szerint szeptember elején a németországi Düsseldorf egyik kórházát támadták meg, ahol egy beteg meghalt, mert emiatt át kellett szállítani egy másik kórházba. 2017 májusában pedig a WannaCry nevű zsarolóvírussal bénítottak meg kórházakat az Egyesült Államokban, Nagy-Britanniában, Ausztráliában és még sok más országban. Aztán pár hónappal később kiderült, az elkövetők az észak-koreai kormányzatnak dolgoztak. ", "site": "https://telex.hu/rovat/kulfold"}
{"title": "\n        Háború szélén Örményország és Azerbajdzsán\n       ", "body": "\n    A szakadár Hegyi Karabah körüli 26 éves konfliktus vált forróvá vasárnap Azerbajdzsán és Örményország között. A szakadár Hegyi Karabah-i Köztársaság erői lelőttek két azeri helikoptert és megsemmisítettek két-három tankot. Az örmények lakta, hivatalosan Azerbajdzsánhoz tartozó, de gyakorlatilag Örményország ellenőrzése alatt önállóan működő területért folyó fegyveres harc Oroszország és Törökország épp csak rendeződött viszonyára is hatással lehet.\n   \nEz a cikk eredetileg a Telex Facebook-oldalán  jelent meg  szeptember 27-én. Nyílt háború szélére sodródott Örményország és Azerbajdzsán, miután az örmény ellenőrzés alatt álló – de a nemzetközi jog szerint Azerbajdzsán részét képező – szakadár Hegyi Karabah-i Köztársaság erői két azeri helikoptert és három tankot megsemmisítettek. A felek egymást okolják a tűzszünet megsértésével. Vasárnap előbb Örményország és Hegyi Karabah, kora este pedig Azerbajdzsán is rendkívüli jogköröket biztosító háborús veszélyhelyzetet hirdetett ki. Örmény oldalon  mozgósítást rendeltek el , az országban önkénteseket toboroznak. Ezzel minden korábbinál nagyobb lett a veszélye annak, hogy a 26 éve tűzszünettel ideiglenesen lezárt, mindkét oldalon csaknem harmincezer halottal és több százezer menekülttel járt konfliktus ismét kirobban. Eközben Azerbajdzsán elnöke már az azeri oldal  katonai sikereiről számolt be , Ilham Alijev szerint több terület felett átvették az ellenőrzést, de konkrétumokat nem árult el. Az azeri hírekben örmény fegyverraktárak megsemmisítéséről  számolnak be . Eközben örmény oldalon szintén sikerekről hallani: Nikol Pasinjan szerint 16 örmény katonával szemben 200 azeri veszítette életét. A konfliktus fellángolásának az utóbbi hónapokban már voltak jelei. Július 12-én a felek kölcsönösen a tűzszünet megsértésével vádolták egymást, ennek a védelmi vonalakon azeri oldalról 12, örmény oldalról négy áldozata volt. A helyzet súlyosságát fokozta, hogy Azerbajdzsán ezután szokatlanul kemény fenyegetéssel állt elő, közölve, hogy amennyiben támadás érné a területén lévő vízerőművet, úgy az azeri rakéták célpontjává válhat Örményország jelenleg is működő atomerőműve. Jerevánban a teljes törvényhozás a kormány mellett állt ki, támogatva abban, hogy minden erejével ellenálljon az azeri erőknek. Örményország kilátásba helyezte Hegyi Karabah – örmény nevén Arcah – függetlenségének elismerését – ezt ugyanis formálisan Jereván mindeddig nem tette meg. Az örmény kormány azt szeretné elérni, hogy Baku ismerje el tárgyalófélnek Hegyi Karabahot is. Az örmény fővárosban sokan sorban állnak a kórházaknál, hogy vért adjanak a sebesülteknek. „A lakosság is támogatja. hogy katonai erővel megvédjék Arcahot az azeri inváziótól, de nincsen háborús hisztéria az országban” – mondta a Telex.hu-nak Jerevánból Vahram Martiraszjan. Az örmény közíró szerint azonban a helyzet valóban robbanásveszélyesebb, mint az elmúlt 26 évben bármikor. 2016-ban volt ugyan már olyan konfliktus, amit utólag négynapos háborúnak neveznek, ám a mostani összecsapásokból hosszabban tartó konfliktus is lehet. „A hadsereg azonban jobb állapotban van, mint két évvel ezelőtt” – mondta, utalva arra, hogy a 2018-as örmény „bársonyos forradalom” után – amikor a tiltakozási hullám megakadályozta, hogy Szerzs Szargszjan államfő az alkotmánymódosítás révén kormányfőként térjen vissza a hatalomba – sok olyan korrupciós hálót számoltak fel, amelyek miatt korábban a hadseregre szánt források egy része is elfolyt. „De tudom, hogy a háború nem játék, önkéntesként ezt Karabahban magam is megéltem 1992-ben” – mondta Martiroszjan az örmény-azeri háború legsúlyosabb éveit felidézve. Helyi konfliktus, nagy játékosokkal Azerbajdzsán és Örményország háborúhoz közeli helyzete azonban Oroszországot és Törökországot közvetlenül érintheti. A képlet Törökország számára egyszerűbb: Ankara egyértelműen kiállt Azerbajdzsán mellett. A török elnök szóvivője ezúttal – ahogyan júliusban is – közölte, a török vezetés támogatta Bakut minden lépésében. Törökország és Örményország között a határátkelés sem lehetséges, de a két ország történelmi viszonya is feszült: Ankara mindmáig elutasítja, hogy az első világháború alatt, az Oszmán Birodalom végnapjaiban végrehajtott örményellenes gyilkosságokat népirtásként ismerje el. Oroszország helyzete kényesebb: a Szovjetunió felbomlásának időszakában kitört azeri-örmény konfliktusban lényegében Örményország mellett foglalt állást, segítséget nyújtva ahhoz, hogy Örményország kiterjessze fennhatóságát az örmények lakta Hegyi Karabahra is – valamint az örmény kultúra fontos területének tekintett enklávé és Örményország között fekvő, akkor jelentős részben azeriek lakta területekre, ahonnan az azeriek is menekülni kényszerültek. Ma ennek a területnek a jelentős része lakatlan. A mindössze 11 ezer négyzetkilométeres, 150 ezer ember lakta Hegyi Karabah – hivatalos örmény nevén Arcah – helyzete miatt keleten Azerbajdzsán felé, délnyugaton Törökország felé elszigetelt Örményország a katonain túl gazdaságilag is jobban Moszkvára van utalva – saját értékes energiahordozói nincsenek, fontos infrastrukturális hálózatok orosz kézben vannak, és az ország atomerőműve is orosz energiaforrással működik. Örményországban orosz katonai támaszpont is van, mivel az ország tagja a Moszkva vezette Kollektív Biztonsági Megállapodás Szervezetének (ODKB), amelyből Azerbajdzsán már 1999-ben kilépett. 2012-ben pedig megszűnt az orosz fenntartású qabalai katonai radarállomás is Azerbajdzsánban. Ugyanakkor Moszkva igyekszik jó kapcsolatokat ápolni Bakuval is, épp attól tartva, hogy a saját olajvagyonnal rendelkező, ennek révén az utóbbi húsz évben sokat fejlődött ország végleg kikerül az érdekszférájából. (Azerbajdzsán GDP-je erősen függ az olajártól, így súlyos zuhanásokat is megélt, de a 2000-ben nominálisan számolt ötmilliárd dolláros gazdasága így is 48 milliárdra nőtt – ez négyszerese az örmény gazdaságnak –, igaz messze van a 2014-es csúcstól, amikor az azeri GDP 70 milliárd dollár felett járt.) A 20 év alatt lakosainak számát 25 százalékkal növelő, jelenleg 10 milliós Azerbajdzsánban az oroszok mozgástere jóval szűkebb, mint a 30 ezer négyzetkilométeres, jelenleg hárommilliós Örményországban, amelynek lakossága 2000 óta tizedével csökkent. Ám Moszkva nem állt ki olyan hangosan Örményország mellett, mint tette Törökország Azerbajdzsán oldalán. Az orosz külügyminisztérium első nyilatkozatai a nyugalom helyreállításának fontosságáról szóltak. Érthető módon Moszkva a status quo fenntartásában érdekelt, nem abban, hogy a konfliktus újabb erőket vonjon el tőle, elvégre a számára szükséges mértékű katonai jelenlét így is biztosított. Ha azonban a fegyveres konfliktus háborúvá szélesedik, Jereván kérése esetén Oroszországnak be kell avatkoznia, az ODKB-ből adódó kötelezettségéből adódóan. Mindez Moszkva és Ankara viszonyára is kihathat, ami miatt az örmény-azeri helyzet túlmutat önmagán – és Szíriáig is érhet. A két ország kapcsolata viharos volt az elmúlt öt évben, a stratégiai partnerségtől indult, ám Moszkva szíriai szerepvállalásával megromlott, miután az orosz erők megjelenése Szíriában keresztülhúzta Törökország terveit. A török erők még egy orosz vadászbombázót is lelőttek, a kapcsolat hónapokra mélypontra zuhant. 2016 nyarán rendezték a kapcsolatot, Recep Tayyip Erdogan bocsánatot kért Moszkvától. (A török elnök ezt a lehető legjobbkor tette, alig egy héttel később indult ellene egy katonai puccs, amit könnyedén levert, ám ebben orosz információk is segíthették.) Ennek ellenére Törökország szemében szálka maradt az orosz kiállás a szíriai elnök mellett, akit Ankara mindenképp el akart mozdítani. Az örmény-azeri konfliktussal azonban erősödhet Ankara alkupozíciója Moszkvával szemben akár Szíria ügyében is, hiszen a török fél befolyása Azerbajdzsánra jelenleg nagyobb, mint Oroszországé, így Ankara szava meghatározó lehet abban, hogy a feszültségből lokális konfliktus vagy a két dél-kaukázusi ország közötti valódi háború legyen. (Borítókép: MTI/AP/Örmény védelmi minisztérium) ", "site": "https://telex.hu/rovat/kulfold"}
{"title": "\n        Őrizetbe vettek egy cserbenhagyó sofőrt, aki halálos balesetet okozott\n       ", "body": "\nHalálos balesetet okozott, majd terepjáróját hátrahagyva elmenekült egy férfi a Csongrád-Csanád megyei Csengelénél szombaton. A rendőrség szóvivője az MTI-nek elmondta, hogy az autó egy bekötőúton áttért a másik oldalra, ahol elütött egy szabályosan haladó segédmotorost, aki a helyszínen meghalt. A rendőrök rövid idő alatt beazonosították a sofőrt, a 57 éves csengelei férfi vasárnap kora reggel feladta magát, őrizetbe vették. Közúti baleset gondatlan okozásával és segítségnyújtás elmulasztásával gyanúsítják. ", "site": "https://telex.hu/rovat/belfold"}
{"title": "\n        Félreértés történt a Magyar Narancs cikkében a Békés megyei Tisza Sziget-tag szerint\n       ", "body": "\n„Félreértésből eredő pontatlanságokra” hivatkozik  szerdai Facebook-bejegyzésében  Dudaszeg Krisztián Zoltán, Mezőkovácsháza független alpolgármestere és a Tisza Sziget tagja. Posztjában arra is kitér, hogy kistérségi elnöki kinevezése hatalmas megtiszteltetés és egyben óriási kihívás számára. Dudaszegről tegnap a  Magyar Narancs cikke  alapján írtuk, hogy fideszes szavazatokkal  választották  a Dél-békési Többcélú Kistérségi Társulás elnökévé, a társulás polgármestereinek pedig azt mondta, ő a Tisza Párt „Békés megyei koordinátora” és ha nem találnak nála jobbat, 2026-ban ő indul a párt színeiben a térség képviselőjelöltjeként. Magyar Péter ezután jelezte, mivel jelenleg nincs ilyen pozíció a pártban, Dudaszeg Krisztián nem a Párt megyei koordinátora, hanem a Tisza Sziget tagja. Többek között ezt pontosítja Dudaszeg is friss bejegyzésében: azt írja, jelenleg a „Dél-Békésért Tisza Sziget Mezőkovácsháza és környéke” alapítója és kapcsolattartója. Hozzáteszi, vannak országgyűlési képviselői ambíciói, a jelöltté válásához pedig jelentkezni fog „a Tisza Párt transzparens módon meghirdetett pályázatára”. Mindez rímel Magyar Péter szintén szerdai, Dudaszegét megelőző  posztjára . Ebben a Tisza Párt elnöke azt írta, egyre több önjelölt szereplő próbál együtt úszni az áradó Tiszával, a párt azonban „nem bemondásos alapon választja ki a leendő országgyűlési képviselő-jelöltjeit és a kormányváltás idején szükséges több ezer hazaszerető, képzett vezetőt és szakértőt, hanem egyedülálló módon, nyílt pályázaton.” Magyar Péter és a Tisza Párt október 23-án 106 országgyűlési képviselőjelölt és számos szakértő számára  hirdetett meg pályázatot , amelyre mostanáig  már 2500 fő jelentkezett. ", "site": "https://telex.hu/rovat/belfold"}
{"title": "\n        Orbán: A pálinkafőzés a magyar szabadságharc iskolapéldája\n       ", "body": "\nMiközben az ország fontos átalakuláson megy keresztül, a tartós dolgok gondolata nem csak Budapesten születik meg, ennek egyik iskolapéldája a szabad pálinkafőzés megteremtésének lehetősége – írja Orbán Viktor becsehelyi beszéde alapján az MTI. A kormányfő a magyarországi szabad pálinkafőzés tízéves évfordulóját ünneplő rendezvényen beszélt arról, hogy ennek a gondolata vidéken született meg 2010-ben, amikor „ kétharmados alkotmányos forradalommal lehetőséget adtunk magunknak, hogy mindent megváltoztassunk, amit megváltoztatásra alkalmasnak vagy szükségesnek láttunk ”. A 2010-es 29 pontos programba V. Németh Zsolt képviselő felvetésére került be a bankadó és a multik megadóztatása mellé a szabad pálinkafőzés megteremtésének lehetősége. „ Az a tartós és az a fontos, amit valahol a magyar életben a terepről hoznak fel, rögzítenek, ápolnak, visznek tovább ” a döntéshozók elé – mondta a miniszterelnök, aki arra biztatta a jelenlévőket, hogy ne várakozzanak arra, hogy megmondják felülről, hogy mikor, hogy és miképpen. Mindent, ami fontos, ami a helyi élet szempontjából nélkülözhetetlen, amit érdemes átvinni magunkkal a jövőbe, átadni a gyerekeinknek, annak a megőrzésével kapcsolatos összes dolgot gyűjtsék össze, adják oda a képviselőjüknek, hogy legyen belőle jogszabály, „ ami aztán garantálja, hogy szabadon élhessük az életünket úgy, ahogy a magyarok a saját életüket szeretik élni. ” A szabad pálinkafőzés esetét iskolapéldának nevezte, amely nemcsak a múltnak egy példája, de egy minta a jövőre nézve is. „ Semmit sem ér a szabadságharc, ha csak egy tábornokunk van és nincsenek katonáink ” – jelentette ki Orbán Viktor. ", "site": "https://telex.hu/rovat/belfold"}
{"title": "\n        Az antikorrupciós szobák után a Diákvárosért is Szentkirályi oldalán lobbizik Jámbor András\n       ", "body": "\n„Újra együtt menetelek Szentkirályi Alexandrával.(...)Ma beadom a parlamentbe a Diákváros megépítéséről szóló politikai határozatot, ugyanis Szentkirályi ma a fővárosban megígérte ezt” – írta  Facebook-posztjában  Jámbor András. A Szikra Mozgalom országgyűlési képviselője bejegyzésében azt írta, itt az ideje, hogy a Diákváros ne csak egy kampányígéret maradjon, hanem igazi megoldás legyen a lakhatási válságra. A képviselő hozzátette, hogy már 3,5 éve küzdenek a Diákváros megépítéséért. A mai Fővárosi Közgyűlésen Szentkirályi Alexandra a Fidesz frakcióvezetője napirend előtti felszólalásában szintén a lakhatási problémákról beszélt. Szerinte Karácsonyék ebben kérdésében olyan projekteket csináltak meg, amik „jobb, ha meg se valósultak volna”. Szentkirályi elmondta, hogy kétszer is tárgyalt Nagy Márton miniszterrel a lakhatás kérdéséről, ahol a diákvárosról is szó volt. Ez a Fidesz frakcióvezetője szerint azon a területen valósulna meg Ferencvárosban,  ahova korábban is tervezték . (A mai Fővárosi Közgyűlésről írt összefoglalónkat  itt  olvashatja.) Jámbor András Facebook-posztjában a Szentkirályi-féle  antikorrupciós szobák  ötletét is megemlítette, amit tegnap leszavazott a Fidesz. Szentkirályi a Fővárosi Közgyűlés  októberi alakuló ülésén javasolta , hogy a szervezeti és működési szabályzatba (szmsz) kerüljön bele egy olyan helyiség kialakítása, ahol bárki megtekintheti a fővárosi dokumentumokat és iratokat. Jámbor továbbgondolta a kormánypárti ötletet, és benyújtott az Országgyűlésnek  egy olyan javaslatot , hogy az összes minisztériumban és állami cégben is  alakítsanak ki antikorrupciós szobát . A parlament igazságügyi bizottságának keddi ülésén a fideszes többségnek nem tetszett a javaslat, vita nélkül leszavazták az előterjesztés tárgysorozatba vételét, így arról a plenáris ülésen sem lehet szó. ", "site": "https://telex.hu/rovat/belfold"}
{"title": "\n        Elérte a Parlamentet az SZFE-tüntetés több ezer emberből álló élőlánca\n       ", "body": "\n(Ez a  cikk  eredetileg a Telex.hu elindulása előtt, lapunk Facebook-oldalán jelent meg 2020. szeptember 6-án.) Sikeres volt az SZFE hallgatóinak vasárnapi különleges tüntetése. Az volt a céljuk, hogy egymástól biztonságos távolságban álló emberekből élőlánccal kössék össze a Színház- és Filmművészeti Egyetem Vas utcai épületét és a Parlamentet. A számítások szerint ehhez nagyjából ötezer emberre volt szükség, pláne, hogy nem a legrövidebb úton akartak elérni a Parlamentig, hanem útközben érintve több egyetemet is. A helyszínen lévő kollégáink szerint nagyon sokan gyűltek össze a Vas utcánál, a tömeg fél négy után már közelített az MTA-hoz, ahol egyébként szintén sokan várták, hogy csatlakozzanak, és akkor még mindig voltak emberek az egyetemnél is. Végül olyan sok érdeklődő lett, hogy sok helyen lett egy második sorfal is, valamint az esemény végén a szervezők arra kérték az embereket, hogy már többen tényleg ne jöjjenek. Háromnegyed négyre pedig el is ért a lánc a Parlamentig, úgyhogy elindult az egyetemről az útjára az a charta, amiben a diákok megfogalmazták a követeléseiket. Miről szól az SZFE-ügy? Semjén Zsolt május 26-án éjjel benyújtotta, az Országgyűlés pedig július 3-án elfogadta azt a törvényjavaslatot, amivel 2020. szeptember 1-jétől az állami fenntartású Színház-és Filmművészeti Egyetem (SZFE) alapítványi fenntartás alá kerül. Július végén az is kiderült, hogy az alapítvány kuratóriumának elnökének az intézményt többször bíráló Vidnyánszky Attilát, a Nemzeti Színház igazgatóját nevezték ki. Az új rendszerben az alapítvány, élén a kuratórium dönt az egyetem minden fontos ügyéről, az ő kezükbe került ugyanis a vagyon, az ingatlanok és a főbb döntési körök. A kormány minderről hivatalosan azt kommunikálja, a modellváltás célja, hogy az intézmény szabadabban működjön, hatékonyabb legyen az oktatás, és főképp, hogy az egyetem tulajdonosa már nem az állam lesz, hanem az erre a célra létrehozott alapítvány, amivel minden eddiginél függetlenebbek lehetnek. Az ötfős kuratórium augusztus végén benyújtotta az új alapító okiratot, mire az egyetem teljes vezetése és szenátusa – ami az egyetem legfőbb döntéshozó szerve – lemondott. Az okiratban ugyanis őket minden jogkörüktől megfosztották: nem dönthetnek saját működési szabályzatról, költségvetésről, intézményfejlesztésről, nem választhatják meg az egyetem rektorát, nem nevezhetnek ki önállóan intézetvezetőket és osztályvezető tanárokat sem. Ezek a jogkörök mind a kuratóriumhoz kerültek át. Az SZFE hallgatói nem ismerik el legitimnek a kuratóriumi tagokat, az autonómia visszaadását követelik, hetek óta demonstrálnak, és az egyetemet is szimbolikusan elfoglalták. Közben több intézmény, magyar és hollywoodi híresség állt ki az egyetem ügye mellett. (Borítókép: Bődey János / Telex) ", "site": "https://telex.hu/rovat/belfold"}
{"title": "\n        Lebonthatják, majd visszaépíthetik a Körszállót, amiben a jövőben lakások is lesznek\n       ", "body": "\nStatikai okok miatt elbontják, majd majdnem eredeti formájában visszaépítik a Budapest Hotelt, más néven Körszállót –  írja az Építészfórum  az UrbFace Facebook-oldalon megjelent közlemény alapján. A Körszálló tulajdonosa, a Garancsi István cégcsoportjához tartozó Market Asset Management Zrt. azt írta a  Portfoliónak , hogy a bontásról szóló terv egyelőre csak koncepció, jövőre lesz végleges döntés az átalakításról. Az épület állapota valóban indokolna valamilyen mértékű bontást és/vagy átalakítást, de egyelőre a tervezési munkálatok folynak. A Telexnek is megküldött közleményükben azt írták, hogy a tervek még nem publikusak, sem Market Asset Management, sem pedig a terveket készítő iroda, a KÖZTI nem járult hozzá megosztásukhoz. A végleges koncepcióról és elfogadott tervekről, a szálloda jövőjéről pedig szintén a tulajdonos MAM fogja tájékoztatni a közvéleményt, írták. A koncepcióban szereplő felújítás során a befogadó, „U” alaprajzú lepényépületet is felújítják, itt négy szinten fedett parkolókat, több mint 2000 négyzetméternyi kereskedelmi területet, illetve 3 darab wellnessblokkot adnak majd át, amelyet tetőkertekkel- és teraszokkal fednek be. A hír szerint a bontás a térelosztó falak áthelyezése miatt is szükséges, ugyanis az újjáépített hotel nem lesz már teljes egészében hotel, 280 szobájából 47 lakást alakítanak ki. A Szrogh György tervezte 19 szintes épület jelenleg II. kerületi helyi védelem alatt áll. Garancsi cége  idén májusban vette meg  a Körszállót. A tervek szerint ennek a magépület aljában egy 97,16 négyzetméteres bérbe adható területet, 33,6 négyzetméteres lounge, egy 305 négyzetméteres lobby terem, valamint recepció, büfé, gépészeti tér, informatikai szoba kap helyet. A lakások közül 5 darab 70 négyzetméteres, egy hálószobás lesz, 21 darab 105 négyzetméteres, két hálószobás, 13 darab 141 négyzetméteres, 3 hálószobást, 4 darab 153 négyzetméteres lesz. A 16. és 17. emeleteken pedig két darab (egy 153 négyzetméteres és egy 192 négyzetméteres) luxuslakást alakítanak ki. ", "site": "https://telex.hu/rovat/belfold"}
{"title": "\n        A Képzőművészeti Egyetem doktoranduszai álltak ki az SZFE mellett\n       ", "body": "\n(Ez a  cikk  eredetileg a Telex.hu elindulása előtt, lapunk Facebook-oldalán jelent meg 2020. szeptember 2-án.) A Magyar Képzőművészeti Egyetem doktoris hallgatói szerda délután egy spontán szolidaritási akcióban piros-fehér szalagokat feszítettek ki az egyetem több épületének bejárata elé. A helyszínen lévő képzős egyetemisták közül Hevesi Nándor azt mondta nekünk, hogy egyelőre csak szimbolikusan „zárták le” az épületet, ezzel csatlakozva a Színház- és Filmművészeti Egyetem hallgatóihoz, akik hétfőről keddre virradóra blokád alá vonták az SZFE épületét. A doktori hallgatók megfogalmaztak egy nyilatkozatot is, amihez több tanáruk is csatlakozott. Ebben azt írják, hogy a „leghatározottabban elítélik” az SZFE egyetemi autonómiájának megszüntetését. Szerintük a szabad oktatás és kulturális élet „mindannyiunk közös ügye, ezért sürgetjük az egyetemi és kulturális élet szereplőinek szerveződését és közös fellépését.” A nyilatkozat teljes szövege és az aláírók névsora itt olvasható: Szolidaritás a Színház- és Filmművészeti Egyetem mellett Alulírottak, a Magyar Képzőművészeti Egyetem Doktori Iskolájának jelenlegi és volt hallgatói és oktatói szolidaritásunkat fejezzük ki a Színház- és Filmművészeti Egyetem hallgatóival és tanáraival. A leghatározottabban elítéljük az SZFE egyetemi autonómiájának megszüntetését. A szabad oktatás és kulturális élet mindannyiunk közös ügye, ezért sürgetjük az egyetemi és kulturális élet szereplőinek szerveződését és közös fellépését. Aláírók: Barakonyi Szabolcs doktorandusz hallgató Barnaföldi Anna doktorandusz hallgató Beke László egyetemi tanár Bogyó Virág doktorandusz hallgató Borsos János doktorandusz hallgató Bubla Éva doktorandusz hallgató Czene Márta doktorandusz hallgató Dallos Ádám doktorjelölt Dobó Bianka doktorandusz hallgató Filó Veronika doktorandusz hallgató Fusz Mátyás doktorandusz hallgató Haász Katalin korábbi doktorandusz hallgató Hevesi Nándor doktorandusz hallgató Kicsiny Balázs egyetemi tanár Kiss Adrienn doktorandusz hallgató KissPál Szabolcs egyetemi docens Koller Margit doktorandusz hallgató Kortmann Járay Katalin doktorandusz hallgató Kovács Kristóf doktorandusz hallgató Kristóf Gábor doktorandusz hallgató Kútvölgyi-Szabó Áron doktorandusz hallgató Máté Dániel doktorandusz hallgató Mihály-Geresdi Zsófia korábbi doktorandusz hallgató Molnár Judit Lilla doktorandusz hallgató Nemes Anna doktorandusz hallgató Somló Dávid doktorandusz hallgató Sugár János egyetemi tanár Süveges Rita doktorjelölt Szakács Ferenc doktorandusz hallgató Szécsényi-Nagy Loránd doktorandusz hallgató Szegedy-Maszák Zoltán egyetemi tanár Szemző Zsófia korábbi doktorandusz hallgató Szűcs Réka doktori titkár Tulisz Hajnalka doktorandusz hallgató Zalavári András doktorandusz hallgató Zékány Dia doktorandusz hallgató         Fotó: Bődey János / Telex (Borítókép: Bődey János / Telex) ", "site": "https://telex.hu/rovat/belfold"}
{"title": "\n        Leváltották a Magyar Nemzeti Múzeum két főigazgató-helyettesét, Hammerstein Juditot és Virágos Gábort\n       ", "body": "\nLeváltották a Magyar Nemzeti Múzeum Közgyűjteményi Központ két főigazgató-helyettesét, Hammerstein Juditot és Virágos Gábort, értesült a Telex. Információnkat Demeter Szilárd és a Magyar Nemzeti Múzeum Közgyűjteményi Központ is megerősítette. „Hammerstein Judittal közös megegyezéssel váltunk el, Virágos Gábor esetében – élve a munkáltatói jogommal – kértem az azonnali hatályú felmondást” – írta lapunknak Demeter. Hammerstein Judit neve sokaknak ismerősen csenghet, hiszen 2023 novemberében L. Simon László  menesztése  után ő volt a Magyar Nemzeti Múzeum  megbízott főigazgatója . Hammerstein régóta a Fidesz megbízható kádere: az első Orbán-kormány idején a kormányfő, majd később a Fidesz parlamenti frakciójának sajtófőnöke volt. A második Orbán-kormányban a kultúráért felelős tárca helyettes államtitkáraként, a harmadik Orbán-kormányban pedig a Balassi Intézet főigazgatójaként dolgozott. 2019-2020-ban az Országos Széchényi Könyvtár megbízott főigazgatója volt. Az elbocsátásokról szóló hírekkel kapcsolatban kérdéseket küldtünk a Magyar Nemzeti Múzeum Közgyűjteményi Központnak, amely azt válaszolta, hogy új időszak kezdődött, új működési renddel. „A Magyar Nemzeti Múzeum Közgyűjteményi Központ feladata, hogy egységben jelenítse meg a magyar kultúra közgyűjteményi örökségét. Az idén 222 éves MNMKK Magyar Nemzeti Múzeum megkezdte azt a stratégiai munkát, amely biztosítja a kihirdetett célok mihamarabbi elérését. Új időszak kezdődött, új működési renddel. Ugyanazokkal ugyanazt csinálva, nem várható, hogy más legyen a végeredmény.” Megkerestük Demeter Szilárdot is, a központ elnökét, aki válaszában hasonlóan fogalmazott. „Ha ugyanazokkal ugyanazt csináljuk, akkor dőreség lenne más eredményt várni. A Magyar Nemzeti Múzeum a Közgyűjteményi Központ részeként új stratégia mentén folytatja a következőkben. Új idők, új szelek, új működési rend.” Az üggyel kapcsolatban kérdéseket küldtünk a Kulturális és Innovációs Minisztérium sajtóosztályának is. 2024 áprilisában  látott napvilágot  az a kormányrendelet, aminek értelmében a Magyar Nemzeti Múzeum hivatalos neve tavasztól Magyar Nemzeti Múzeum Közgyűjteményi Központ, és integrálnak bele hat közintézményt. A volt kulturális és innovációs miniszter, Csák János már február végén  beszélt  arról, hogy a Magyar Nemzeti Múzeum Közgyűjteményi Központ részeként működik tovább több költségvetési szerv is. ", "site": "https://telex.hu/rovat/belfold"}
{"title": "\n        A Vidnyánszky-féle kuratórium lemondását követelik az egyetemfoglalók\n       ", "body": "\n    Körülbelül 250 diák foglalta el a Színház- és Filmművészeti Egyetem Vas utcai épületet, ezzel tiltakozva az egyetem átalakítása ellen. Közös nyilatkozatukban a modellváltásról szóló törvény visszavonását, a lemondott szenátus jögkörének visszaállítását és a jelenlegi kuratórium távozását fogalmazták meg követelesként.\n   \n(Ez a  cikk  eredetileg a Telex.hu elindulása előtt, lapunk Facebook-oldalán jelent meg 2020. szeptember 1-én.) Hétfőn éjjel elbarikádozták magukat egyetemisták a Színház- és Filmművészeti Egyetem épületében, több bent lévő diákot is elértünk, ők meséltek a Telexnek. Kedd koradélután tartanak fórumot az SZFE-t elbarikádozó egyetemisták, hogy megfogalmazzák a pontos szabályaikat, követeléseiket és közös nyilatkozatot tegyenek. Az egyetemet elfoglaló nagyjából 250 fő Vidnyánszky Attila vezetői kinevezése ellen és az egyetem önállóságáért és szabadságáért tüntet. Több bent levő hallgatóval is beszéltünk, volt, aki épp az egyetem előtt reggelizett az utcán, amikor elértük. Azt mondták, délutánra fogják tudni, hogy mi lesz a következő lépésük. A Színház- és Filmművészeti Egyetem hallgatói hétfőn demonstrációt tartottak az egyetem előtt, ezután vonultak be többen az egyetem épületébe. A SZFE hallgatói önkormányzata azt írta, hogy ők szimbolikusan elfoglalták az egyetemet és azt deklarálták, hogy a várható új vezetőség tagjait nem engedik be az épületbe. Este az egyetemfoglaló SZFE-sek pizzát vacsoráztak, amit egy San Francisco-i támogatójuk rendelt nekik. A hallgatók néhány sátorral és hálózsákokkal vertek tábort az egyetem épületében, de most is megy a szervezése annak, hogy a szükséges dolgokat beszerezzék. Szurdi Panni, egy színműs hallgató kedd reggel az ATV-nek azt mondta: a diákok döntik el, milyen vezetőket, oktatókat engednek be, és kiket tartanának távol az intézménytől.         Fotó: Telex/Bődey János Délután az egyetemfoglalók felolvasták közösen megfogalmazott nyilatkozatukat az SZFE Vas utcai épülete előtt. Amíg arra vártunk, hogy elkezdődjön a sajtótájékoztató, megjelent egy idős högy, aki két bevásárló szatyorni ételt hozott a tiltakozó egyetemistáknak. Nem ő volt az egyetlen ezalatt a rövid idő alatt, aki ellátmányt adott be és közben a résnyire nyíló ajtón keresztül biztatta a bent lévőket, volt, aki ásványvizet, volt, aki ételallergiásoknak mentes élelmiszereket, volt, aki wc papírt és papírtörlőt hozott. Érkezett több körben is ajándékba rendelt pizza, és egy közeli kávézóból hoztak egy nagy tálca frissen főzött kávét. „Dolgok, amire amúgy nincsen pénzem” – mondta az egyik, a bejáratot őrző hallgató az utóbbi láttán. A hivatalos nyilatkozatot fél négy körül olvasták fel, és napi sajtótájékoztatókat ígértek. A tegnapi demonstrációt felemelőnek nevezték, és újra bejelentették, hogy az egyetemet éjfélkor egy közös visszaszámlálás után elfoglalták. Garantált egyetemi autonómiát követeltek, és elutasították az egyetem modellváltásáról szóló törvényt, a felügyelőbizottságot és a kuratóriumot is, csak úgy, mint a fenntartó által elfogadott alapdokumentumokat és az önkényesen kinevezett új vezetőséget. Követelték többek között a szenátus jogkörének visszaállítását, a lemondott szenátus által megfogalmazott alapdokumentumok elfogadását, a jelenlegi kuratórium lemondását és azt is, hogy az állam ne vonulhasson ki telesen az egyetem finanszírozásából. Nyomatékosan elhatárolódtak a pártpolitikától és arra kértek minden pártot, hogy maradjanak távol ettől az ügytől. Az egyetemfogalók többször hangsúlyozták azt is, hogy csak a hivatalos nyilatkozaton keresztül kommunikálnak, az épület elé kivonulók sem válaszoltak újságírói kérdésekre. Többen kérdezték az ajtónállókat arról, hogy mire van odabent szükségük. Az SZFE-sek azt mondták, egyelőre nagyon sokan támogatják őket a legszükségesebbekkel, de ha valamire még szükségük lesz a tüntetés folytatásához, azt kommunikálni fogják. (Borítókép: Telex/Bődey János) ", "site": "https://telex.hu/rovat/belfold"}
{"title": "\n        Orbán Viktor gazdasági semlegességi tervéről tárgyaltak a NATO-tagállamok magyarországi nagykövetei\n       ", "body": "\nMagyarország gazdasági semlegességéről tárgyaltak a NATO-tagállamok magyarországi nagykövetei – derült ki az amerikai nagykövetség közleményéből. A NATO Magyarországra delegált nagykövetei és katonai attaséi az Egyesült Államok budapesti nagykövetségén vitatták meg a magyar kormány közelmúltban  bejelentett gazdasági semlegességi tervét. David Pressman amerikai nagykövet a megbeszélésen azt mondta, hogy Magyarország gazdasági semlegességi politikája, valamint a Moszkvától és Pekingtől való növekvő függősége az Egyesült Államok és a NATO biztonságpolitikájára is hatással van. „Az, hogy egy szövetséges állam semlegességi politikájáról szóló megbeszélés szükségessé vált, önmagáért beszél” – mondta Pressman a tárgyaláson. Orbán Viktor még szeptember végén  mutatta be  a gazdasági semlegességről szóló tervét. A gazdasági semlegesség lényege, ha kettéválasztják a világgazdaságot, akkor is lesznek találkozási pontok, ahol ezek érintkeznek. Orbán szerint Magyarország földrajzilag és szellemileg is azon a helyen van, ahol ez találkozási pont lehet, a pénzfolyamok áteresztési csatornáival együtt. ", "site": "https://telex.hu/rovat/belfold"}
{"title": "\n        Bajnai cáfolja, hogy a Momentum színeiben térne vissza a politikába\n       ", "body": "\nA pártpolitikában továbbra sem tervez részt venni – írta meg Bajnai Gordon  vasárnap délután a Facebookon . Az egykori kormányfőt azután hozták hírbe a Momentummal, miután Fekete-Győr András a  Blikknek  arról beszélt, hogy a Momentum már gőzerővel készül 2022-re, ehhez pedig a győzelem érdekében „nagy öregeket is maguk mellé csábítanának”. „Azóta nagy kört futott a sajtóban az ebből kreált klikkvadász hír, miszerint ”Bajnai visszatér a politikába, a Momentum színeiben„. Ez így viszont már nem igaz” – olvasható az egykori MSZP-s politikus bejegyzésében. Bajnai hét pontba szedve írja meg, hogy 2014 óta „hátralépett” a belpolitikától, illetve, hogy civilként támogatja „azokat a bátrakat, akik hitelesen küzdenek Magyarország polgári, európai jövőjéért”. Bajnai ezzel magyarázta azt is, hogy a kezdetektől segítette Karácsony Gergő főpolgármesteri kampányát, az EP kampányban nyilvánosan ajánlotta Jávor Benedeket, Molnár Csabát, Dobrev Klárát, Donáth Annát, Ujhelyi Istvánt, beszélgetett az elmúlt három évben néhányszor Fekete-Győr Andrással a kormányzati tapasztalatairól. Ezen kívül kijelentette, hogy a pártpolitikában nem tervez részt venni, viszont „az ellenzéki összefogás hiteles szereplőit”, támogatja, ha igénylik. Az alábbi posztját azzal zárta, hogy nincs ezen kívül más politikai ambíciója. ", "site": "https://telex.hu/rovat/belfold"}
{"title": "\n        Gulyás szerint az az erkölcsös, ha mindenki betartja az adószabályokat\n       ", "body": "\nDöntött a kormány a munkáshitel részleteiről, a lényeg az, hogy legfeljebb 4 millió forintot lehet felvenni kamatmentesen, és 3 gyerekért cserébe elengedik a tartozást. Erről bővebben  itt írtunk ; A kormány szerint a „konzervatív számítások” alapján 3,4 százalékos lehet a gazdasági növekedés jövőre, és ehhez hozzátesz, hogy 2025-ben beindul a termelés a debreceni BMW-gyárban és a szegedi BYD-gyárban; Gulyás szerint változtatni kell a gazdaságpolitikán, és a gazdasági semlegesség lesz majd a megoldás többek közt a magyar gazdaság teljesítményét nagyban meghatározó német gazdaság gyengélkedésére, és az európai, recesszióközeli állapottól való elszakadásra is; Gulyás Gergely szerint nem számít drágának Lázárék ingatlanvásárlása 4,5 milliós négyzetméterárért, szerinte a piac árazza be, hogy minek mennyi az értéke. Így maximum akkor lenne drága, ha visszaélés történt volna, de ezt nem tartja valószínűnek; A gazdák uniós támogatásának módosítása Gulyás szerint arról szól, hogy a magyar gazdáknak járó pénzt Ukrajnába lehessen vinni, és különösen szomorúnak tartja, hogy a magyar Tisza Párt is támogatja a javaslatot; Gulyás szerint az új, oroszbarát grúz kormány a béke pártján áll, és „nyugati támadás” indult ellenük a hétvégi választási győzelmük után, holott az EBESZ csak kisebb hibákra hívta fel a figyelmet az ellenzék, sőt, az államfő által is elcsaltnak mondott választás után; Gulyás ismét leszögezte, hogy semmilyen körülmények között nem veszünk részt katonákkal, fegyverekkel az orosz–ukrán háborúban, és elmondta, a kormány elítéli, hogy Oroszország észak-koreai fegyverekkel harcol Ukrajnában, mert a nyugati fegyverekhez hasonlóan szerintük ez is eszkalációhoz vezet; A miniszter annyit mondott Tiborcz István különös adóügyeire, hogy szerinte az az erkölcsös, ha mindenki betartja az adózási szabályokat; A pénz és a szándék megvan Gulyás szerint az új orvosi diagnosztikai eszközök, például ultrahangok beszerzésére, de úgy látja, a közbeszerzési eljárásokat vizsgáló hatóságok hátráltatják a folyamatot; Gulyás a lakhatási válságról azt mondta, szerinte akkor is emelkedtek volna az ingatlanárak, ha a kormány nem ad családtámogatást, és a bérlakásokra reflektálva hozzátette, ugyan a kormány eddig arra törekedett, hogy az embereket tulajdonossá tegye, de lehet, hogy meg kell nyitni más kapukat. Gulyás Gergely nem tudta elhelyezni a Szuverenitásvédelmi Hivatal frissen közzétett vizsgálatát az Átlátszóról és a Direkt36-ról az ostobaság és a komoly, a kormány által is megfontolandó javaslat koordinátarendszerben, mert még nem olvasta el a jelentést. Abba pedig nem akart belemenni, hogy az Egyesült Államok külügyi tevékenysége és a Soros-hálózat munkája hogyan függ össze, bár szerinte erről lehetne nagyobb tanulmányt írni. Mindenesetre azt megígérte, hogy el fogja olvasni a jelentést, és arról is beszélt, hogy NATO a jelentés által sugalltakkal ellentétben Magyarország fontos szövetségese, és jó, hogy a tagjai közé tartozunk. A jelentés alapján amúgy a Fideszt is lehet a CIA-ként működő globális hálózat kreálmányának nevezni, erről  itt írtunk . Lakhatási válságról beszél a kormány, miközben  az elmúlt években ők voltak a kormányon : a Telex kérdésére azt mondta Gulyás Gergely, hogy a lakhatási válság régen budapesti probléma volt, most viszont Budapest-környéki problémává is vált. Mint Gulyás kifejtette, a kormány családtámogatása Magyarország nagy részén továbbra is elég egy teljes lakásra, megyei jogú és fővárosi lakások esetében viszont időközben „elszálltak az árak”. „Az egyik oldalon van egy nehézség, amit szeretnénk megoldani”, mondta Gulyás Gergely, de, hozzátette, azt is észrevették, hogy az emberek vagyonhoz jutottak azáltal, hogy a náluk lévő ingatlan 3-4-5-ször annyit ér, mint korábban. A kormány családtámogatása viszont „bőkezű volt” a miniszter szerint. Gulyás hozzátette, nem lehet azt mondani, hogy a családtámogatás rossz lett volna, vagy elkerülhető lett volna a családtámogatás nélkül az, hogy emelkedjenek az ingatlanárak. A kormány eddig arra törekedett, hogy az embereket tulajdonossá tegye, de lehet, hogy meg kell nyitni más kapukat – tette hozzá Gulyás a bérlakások kérdésére. Gulyás azt mondta, a rossz GDP-adat után fel sem merült, hogy felelősségre vonják az illetékes minisztert, vagyis menesszék Nagy Mártont. Gulyás szerint azért akarnak új gazdaságpolitikát bevezetni a gazdasági semlegességre alapozva, mert különben nem fogjuk tudni magunkat elszakítani az európai recesszióközeli állapottól. Gulyás arról is beszélt, hogy a negyedéves adatok elég hektikusan változnak, ezért az éves adatot érdemes nézni, de egyébként az eddigi negyedéves adatok átlag felettiek voltak Magyarországon. Halottnak nyilvánították egy ultrahangos vizsgálat alapján valakinek a magzatát, aztán egy másik szakrendelő kimondta, hogy él. Számon tartja-e a kormány az ilyen berendezések állapotát, van-e terv arra, hogy hogyan cserélhetik le ezeket. Gulyás szerint minden ilyet fontos kivizsgálni, hogy kiderüljön, orvosi műhiba áll a háttérben, vagy a képalkotó diagnosztikai eszköz hibásodott meg. A miniszter azt mondta, számos közbeszerzési eljárás van folyamatban, a pénz megvan rá, nagy számban szeretnének új berendezéseket szenvedni, de a hatóságok hátráltatják ezeket. Ezt Gulyás elfogadhatatlannak tartja, dacára annak, hogy egyetért a szabálytalan eljárások megbüntetésével. „Minden olyan lépés, ami nem a béke és a tűzszünet irányába vezet”, az elítélendő Gulyás szerint. A miniszter ezt a 444 kérdésére adta: a lap arról kérdezte a minisztert, hogy elfogadják-e, hogy Oroszország észak-koreai fegyverekkel harcol Ukrajnában. Gulyás hozzátette: nekik nem a nyugati fegyverekkel van bajuk, hanem bármilyen eszkalációval. Gulyás arról is beszélt, ő nem számolja, hányszor volt Oroszországban, de még többször volt Brüsszelben is: „itt sem jártunk sikerrel és ott sem”. Gulyás szerint arra kell válaszolni, hogy az idő kinek az oldalán áll, „szerintünk Oroszország oldalán áll, ezért Ukrajnának is érdeke a béke”. Megkérdezték Gulyástól, hogy a Fidesz miért nem támogatja az antikorrupciós szobát, mire a miniszter azt mondta, ő mindent támogat, ami a korrupció ellen hat, de egyelőre nem olvasta a javaslatot, ha van benne olyan, amit hasznosítani lehet, azt meg kell fontolni, de első hallásra nem tűnik úgy neki, hogy egy antikorrupciós szoba hasznos lehet. Persze ha az, akkor támogatja a bevezetését. A Fidesz egyébként  csak a fővárosban szeretne antikorrupciós szobát , a minisztériumokban nem támogatják Szentkirályi Alexandra ötletét. Gulyás azt tartja erkölcsösnek, ha mindenki betartja, amit az adószabályok alapján be kell tartani. Ezt arra adta válaszul, hogy a 24.hu korábban  arról írt : 30 milliárd forint körüli adóalap-kedvezményt realizált Orbán Viktor vejének, Tiborcz István cégcsoportjának központi vagyonkezelője. A közgyűlési határozatokról készült jegyzőkönyvek alapján 5,5 milliárd forint osztalékot tettek zsebre, de, ahogy a 24.hu írja, eközben a költségvetésbe egyetlen fillér társasági adót (tao) sem fizettek be. Gulyás hozzátette: úgy tudja, adott ki erről később közleményt a cég, de ő „nem akar a cég szóvivője lenni”. Pressman nemrég arról beszélt, hogy a Magyarország nemrégiben bejelentett gazdasági semlegességi politikája, valamint az Oroszországtól és Kínától való növekvő függősége az USA és a NATO biztonságpolitikájára is hatással van. Gulyás azt javasolta David Pressmannek, hogy tanulmányozza az amerikai–kínai külkereskedelmi forgalmat, amelyek masszívan növekednek szerinte. „Az EU nem áll készen arra, hogy újabb tagállamokat hívjon meg a soraiba” – fogalmazott Gulyás. Szerinte ezért másodlagos szempont, hogy kiket szeret és kiket nem az Európai Unió – mondta ezt Gulyás a HírTV új grúz kormányra vonatkozó kérdésére. Gulyás szerint régóta vehetett volna fel az EU új tagországokat, ha annyit vár el tőlük, mint például anno Romániától vagy Görögországtól. „Igaz, hogy most Grúziát Bürrszelben nem szeretik. Ezzel talán a grúzok is együtt tudnak élni” – mondta Gulyás, hozzátéve, hogy lehet, hogy a grúzok járnak jól ezzel. Viszont ez azért sem számít a miniszter szerint, mert az EU most „azokat sem tudja felvenni, akiket szeret”. Gulyás hozzátette: „Semmilyen körülmények között nem veszünk részt katonákkal, fegyverekkel az orosz–ukrán háborúban”. Az uniós biztosi meghallgatásokról Gulyás azt mondta, hogy Várhelyi Olivér szakmai tudása megkérdőjelezhetetlen, szerinte ha csak ez alapján döntenének az EU-ban, és nem szenved senki hátrányt csak azért, mert magyar, akkor Várhelyit zeneszóval, tisztelgés közepette kellene biztossá választani. Szerinte így jók a magyar biztosi esélyek. Gulyás egyetért a grúz választásokkal kapcsolatban Szijjártó Péterrel, még ha a miniszter „erős szavakat is használt”. Gulyás szerint az kulcsfontosságú, hogy mindenhol korrekt módon, egyenlő esélyekkel bonyolítsák le a választásokat, de a miniszter úgy látja, ez professzionálisan történt az országban. Az EBESZ Gulyás szerint „kisebb hibákra” hívta csak fel a figyelmet a grúz választásokkal kapcsolatban: ilyen volt az, hogy a média tulajdonosai Grúziában oligarchák. De úgy látja, az EBESZ-jelentés jobb lett most, mint akkor volt, amikor a mostani grúz ellenzék volt kormányon. Gulyás szerint az oroszbarát grúz kormány végig „a béke pártján állt” annak ellenére is, hogy Oroszország annektált területeket Grúziából (Dél-Oszétia, Abházia). A miniszter szerint azonban látta a mostani kormány, hogy „a grúz érdek ezzel ellentétes”. A miniszter hozzátette, hogy a grúz kormány ellen „nyugati támadás indult”, de „Magyarország tiszteletben tartja a grúz választók akaratát”. Az oroszbarát kormánypárt  vasárnap nyerte meg a választást  Grúziában: Szijjártó Péter és  Orbán Viktor  is útra kelt, hogy találkozzon a kormánnyal. Szijjártó a békepártiságát hangoztató magyar kormány nevében azt mondta, hogy még jó, hogy az oroszpárti kormány nyert, különben Grúzia  „második Ukrajna” lett volna . A hvg.hu újságírója arról kérdezett, hogy tervezik-e új poszton kamatoztatni Parragh László szakmai tudását, miután leváltották őt az iparkamara elnöki posztjáról, és Nagy Elek érkezett a helyére. Gulyás azt mondta, egyelőre nem merült fel, hogy máshol vessék be Parraghot, mert a hír egy órája érkezett a leváltásáról. A csádi helyzetről Gulyás azt mondta, jogosan merülhet fel, hogy kell-e egy ilyen veszélyes övezetbe magyar katonákat küldeni, de szerinte a magyar kormány mindig azt képviselte, hogy a migrációs problémát a forrásánál kell kezelni. Ha nem vállal Európa szerepet a rend fenntartásában a Száhel-övezetben, akkor itt kell majd kezelni a problémát, ami sokkal többe kerülne. Szerinte így most azt teszik, amit mindig is kommunikáltak. Arra nem válaszolt, hogy november elején megvalósulhat-e egy olyan találkozó, amiről most érkeztek hírek, amelyet a magyar diplomácia szervezne az európai országok Száhel-övezeti képviselőinek. Mint mondta, erről a Honvédelmi Minisztériumot kell megkérdezni. Jó volt addig, amíg a német gazdaság szárnyallt, de most a német gazdaság „különböző méregzöld javaslatok hatására rossz állapotban van” Gulyás Gergely szerint. Ez hat a miniszter szerint a magyar gazdaságra is. „A magyar gazdasági semlegesség programja azért is fontos”, hogy ne legyen Magyarország kitett egy-egy térség vagy ország felé, tette hozzá Gulyás. A kormány azt szeretné, hogy a kormány gazdasága legyen erős, ezért törekednek Amerikával, Kínával és Dél-Koreával is jó gazdasági kapcsolatokra. Gulyás szerint sokat hozzá fog tenni jövőre a német BMW és a kínai DYD a magyar gazdasághoz. Nincs tervben teheráni utazása Orbán Viktornak, Gulyás szerint az ukrán háború esetén is felmerült, hogy Magyarországnak van-e elegendő súlya, de az a háború a szomszédunkban zajlik, közvetlenül magyarokat is érint. Ezért gondolták, hogy ennek van helye és ideje, de a világ összes konfliktusánál, vagyis itt konkrétan az izraeli-iráni konfliktusnál nem gondolja, hogy Magyarországnak fel kéne lépnie. Az ATV a magyar GPD harmadik negyedévi 0,7 százalékos visszaeséséről és egyéb, a kormány által belengetett ígéretekről kérdezte Gulyás Gergelyt. Köztük arról, hogy meglesz-e jövőre a kormány által ígért ezer eurós minimálbér. Gulyás arról beszélt, hogy mivel Magyarországon forintban fizetünk, ezért az ezer eurós minimálbér nem biztos, de a 400 ezer forintos minimálbért megígéri a kormány. Gulyás szerint „tavaly recesszió, idén emelkedés lesz, ehhez társul egy erős reálbér-emelkedés is”. A miniszter szerint az utolsó negyedéves adattól sok minden függ, de inkább éves adatokat érdemes majd nézni. Az V. kerületben 4,5 millió forintos négyzetméteráron szerzett meg egy lakást az állam Lázár javaslata alapján. Gulyás az ATV kérdésére azzal indokolta a drágának tűnő négyzetméterárat, hogy a piac árazza be, „minek mennyi az értéke”. Szerinte a vásárlás akkor lenne drága, ha visszaélés lenne, de nem hiszi, hogy ez történt. Ő maga amúgy drágállja az ingatlan, mert „ő nem tudná megvenni magának”. Külföldi hírszerzők célkeresztjébe került a magyar hadiipari termelés, az itt gyártott hadianyag egy része Ukrajnába is eljuthatott, állította kérdésében a Magyar Nemzet. Gulyás szerint volt olyan kísérlet, hogy magyar gyártási kapacitást használjanak ilyen célra, de ezt a magyar elhárítás észlelte, és sikerült is megakadályoznia, hogy Ukrajnába küldjenek Magyarországon előállított fegyvereket. A nemzeti konzultációra érkezett kritikákra Gulyás azt mondta, korábban a DK is támogatta, hogy a szavazópolgárok elmondhassák a véleményüket, ők pedig továbbra is úgy tartják, hogy ez a módszer hasznos és fontos, és jó lehetőséget ad arra, hogy az emberek elmondhassák a véleményeiket. Mit gondol a kormány arról, hogy Sulyok Tamás vidéken lakik? – tette fel a kérdést az Origo. Gulyás Gergely erre elmondta, hogy arra kérték Sulyokot, ne költözzön be abba a rezidenciába, ahol eddig Novák Katalin lakott (a tizenkettedik kerületben, egy 14 hektáros területen). A kormány arra kérte Sulyokot, hogy a kormány vendégházát vegye igénybe a köztársasági elnök, azt, ahol korábban Antall József is lakott. Sulyok ezért oda fog beköltözni. „Vagy már beköltözött, vagy a napokban fog”, mondta Gulyás. A köztévé arról kérdezte Gulyást, hogy a gazdákat képviselő MAGOSZ járja az országot, és arról beszél, hogy Brüsszel és a Tisza Párt is el akarja venni a gazdáktól a területalapú támogatásokat. Gulyás szerint a jelenlegi támogatási rendszer felel meg a magyar gazdák érdekének, és már az előző ciklusban is ők védték ezt hősiesen, most pedig ugyanez várható. Az Európai Néppárt ellenkező állásfoglalását elítélik, azt meg különösen elfogadhatatlannak tartják, hogy a magyar Tisza Párt is támogatja ezt. Gulyás szerint a módosítás egyetlen lényege, hogy a pénzt Ukrajnába lehessen vinni. A kormány törvényjavaslatokat nyújtott be az országgyűlésnek. Ennek része az szja kétütemű emelése, mondta Gulyás. „Úgy gondoljuk, hogy az idei év egésze azt igazolja, hogy új gazdasági politika kell” – mondta Gulyás, valószínűleg arra utalva, hogy a magyar GDP 0,7 százalékot esett a harmadik negyedévben. Gulyás szerint ezt majd megoldja a gazdasági semlegesség terve. Hozzátette, a munkabér emelkedik egy tizeddel az év végére, Gulyás szerint ez „a legjobb hírek közé tartozik”. Döntött a kormány a vidéki otthonfelújítási támogatásról is. Ezt azok a gyermekes családok kapják majd, akik 5000 főnél kisebb létszámú településen laknak (ez a magyar települések kb. 90 százaléka). Legfeljebb három millió forint összegben igényelhető 50 százalékos támogatottsági intezitás mellett vissza nem térítendő felújítási hitel a kormánytól. Gulyás Gergely ismertette a hitel feltételeit, eszerint 17 és 26 év közti fiatalok vehetik igénybe, kamatmentes, maximális összeg négymillió forint, feltétele, hogy valaki Magyarországon legalább 20 órában foglalkoztatott, vagy vállalkozó legyen. Diákhitelre jogosultak értelemszerűen nem vehetik fel, a hitelért cserébe a felvevők ötéves magyarországi munkavégzést vagy vállalkozói tevékenységet kell, hogy vállaljanak. A gyermekvállalást is támogatják ezzel, egy gyermek után két évig felfüggesztik a törlesztési kötelezettséget, két gyermeknél újabb kétéves moratóriumot vezetnek be, illetve az akkor fennálló tartozás felét elengedik, a harmadik gyereknél pedig a teljes összeggel teszik meg ugyanezt. Tízéves a futamidő, ez alatt kell visszatörleszteni a munkáshitelt. A munkáshitel  a napokban bejelentett nemzeti konzultációban  is szerepel mint kérdéses pont. Bécsbe utazik csütörtökön Gulyás Gergely és Orbán Viktor, ezért tartják a kormányinfót szerdán a Karmelitában. Gulyás Gergely a 2025-ös költségvetésről beszélt, arról, hogy a 21 pontos gazdasági tervről „folyamatosak az egyeztetések”, a nemzeti konzultáción „bárki állást foglalhat” a témában. Azt fogják elfogadni, amit az emberek is támogatnak – tette hozzá Gulyás. Az új gazdasági terv „fordulatokat fog hozni” a magyar gazdaságban. Mint Gulyás elmondta, 3-6 százalék közötti gazdasági növekedés a kormány célja, a „konzervatív számítások” szerint 3,4 százalékos növekedéssel számolnak jövőre. Ehhez hozzátesz, hogy jövő évtől beindul a termelés a debreceni BMW-gyárban és a szegedi BYD-gyárban – tette hozzá Gulyás. Ezek történtek a héten, amikről lehet szó a kormányinfón is: Rettenetesen  gyenge GDP-adatot  produkált Magyarország. Eközben a kormány rájött, hogy lakhatási válság van, de  arról nem beszélnek , mennyit rontottak a helyzeten ők maguk. A Szuverenitásvédelmi Hivatal jelentése harminc éve ittlévő (és a Fidesznek is támogatást adó) összeesküvésről írt, amikor azzal vádolta meg az Átlátszó nevű oknyomozó portált, hogy egy CIA-szerű szervezet által vezetett globális hálózat tagja. A jelentés szerint ennek a célja, hogy biztosítsa az Amerikai Egyesült Államok gazdasági-politikai befolyását Magyarországon is. Az állami szerv összeesküvéseket megéneklő jelentéséről  itt írtunk. Az oroszbarát kormánypárt  vasárnap nyerte meg a választást  Grúziában: Szijjártó Péter és  Orbán Viktor  is útra kelt, hogy találkozzon a kormánnyal. Szijjártó a békepártiságát hangoztató magyar kormány nevében azt mondta, hogy még jó, hogy az oroszpárti kormány nyert, különben Grúzia  „második Ukrajna” lett volna . Eközben az legalábbis kérdéses, hogy mennyire volt tiszta a grúz választás. De felmerülhet a közelgő amerikai választás témája is, ahogy az szintén, hogy múlt héten mondott le az MKPK titkára, aki állítólag jó kapcsolatot ápolt a Fidesszel, és akinek több egyházi botrány kapcsán felmerült a neve. A  legutóbbi kormányinfót  október közepén tartotta Gulyás Gergely és Vitályos Eszter azután, hogy a Fidesz-KDNP hétvégi kihelyezett frakcióülést tartott. Gulyás ekkor beszámolt többek között arról, hogy 11 kérdéssel új nemzeti konzultáció indul a semlegességre alapuló magyar gazdaságpolitikáról. Több százmilliárd forintból új gazdasági akciótervet indít a kormány, amely 21 gazdasági intézkedésből áll. A kormány szja-t emelne jövőre, szigorítaná az Airbnb-t, kamatplafont rakna a lakáshitelre. A kormány láthatóan ráfókuszált a gazdaság témájára. Az ígéretekből a nemzeti konzultáció megvalósításáig el is jutottak,  hétfőn nyilvánosságra hozta  a kormány az ún. „gazdasági semlegességről” szóló új nemzeti konzultáció kérdéseit; a „Magyarország meg tudja csinálni!” néven futó kérdőívek kézbesítését már el is kezdték. ", "site": "https://telex.hu/rovat/belfold"}
{"title": "\n        Macron felszólította Moszkvát, hogy tisztázzák Alekszej Navalnij megmérgezésének ügyét\n       ", "body": "\nAz európai béke érdekében együttműködést szorgalmazott az Európai Unió és Oroszország között Emmanuel Macron francia elnök hétfőn Vilniusban, írja az MTI. „Nézetünk szerint, ha békét akarunk az európai kontinensen, akkor együtt kell működnünk Oroszországgal” – mondta Macron a litván elnökkel, Gintanas Nausedával közösen tartott sajtótájékoztatóján, annak ellenére, hogy több uniós kollégája is Moszkvával kapcsolatos álláspontja felülvizsgálatára kérte Alekszej Navalnij orosz ellenzéki politikus megmérgezése miatt. Ugyanakkor a francia elnök felszólította Oroszországot, hogy tisztázza Navalnij megmérgezésének ügyét, ellenkező esetben nemzetközi következményekkel kell számolniuk. „Ez egy világos gyilkossági kísérlet, amelyet orosz földön követtek el egy orosz ellenzéki vezető ellen egy Oroszországban gyártott vegyifegyverrel. Ezért Oroszországon a sor, hogy magyarázattal szolgáljon”– mondta a francia államfő, aki szerint a nemzetközi közösségnek kell majd döntést hoznia a következményekről a Vegyifegyver-tilalmi Szervezet (OPCW) vizsgálatához Oroszország által rendelkezésre bocsátott – vagy éppenséggel nem bocsátott – információk alapján. Macron beszélt a belarusz helyzetről is. Mielőbbi szankciókat sürgetett a vitatott körülmények között hatodik mandátumát megszerző Aljakszandr Lukasenko elnök kormányzata ellen, és az Európai Biztonsági és Együttműködési Szervezet (EBESZ) részvételét javasolta a közvetítésben. „Egyetértettünk abban, hogy az Európai Uniónak minél előbb be kell vezetnie az előterjesztett szankciókat. Ha a diktátor nem akarja átadni a hatalmat, akkor a szankciók nyelvén kell vele tárgyalni” – mondta Gintanas Nauseda litván elnök. (Borítókép: Emmanuel Macron francia elnök 2020. szeptember 27-én, Vilniusban. Ludovic Marin / AFP) ", "site": "https://telex.hu/rovat/kulfold"}
{"title": "\n        Orbán Viktor gazdasági semlegességi tervéről tárgyaltak a NATO-tagállamok magyarországi nagykövetei\n       ", "body": "\nMagyarország gazdasági semlegességéről tárgyaltak a NATO-tagállamok magyarországi nagykövetei – derült ki az amerikai nagykövetség közleményéből. A NATO Magyarországra delegált nagykövetei és katonai attaséi az Egyesült Államok budapesti nagykövetségén vitatták meg a magyar kormány közelmúltban  bejelentett gazdasági semlegességi tervét. David Pressman amerikai nagykövet a megbeszélésen azt mondta, hogy Magyarország gazdasági semlegességi politikája, valamint a Moszkvától és Pekingtől való növekvő függősége az Egyesült Államok és a NATO biztonságpolitikájára is hatással van. „Az, hogy egy szövetséges állam semlegességi politikájáról szóló megbeszélés szükségessé vált, önmagáért beszél” – mondta Pressman a tárgyaláson. Orbán Viktor még szeptember végén  mutatta be  a gazdasági semlegességről szóló tervét. A gazdasági semlegesség lényege, ha kettéválasztják a világgazdaságot, akkor is lesznek találkozási pontok, ahol ezek érintkeznek. Orbán szerint Magyarország földrajzilag és szellemileg is azon a helyen van, ahol ez találkozási pont lehet, a pénzfolyamok áteresztési csatornáival együtt. ", "site": "https://telex.hu/rovat/kulfold"}
{"title": "\n        Szijjártó Péter: Már tavaly óta működik magyar iroda Csádban\n       ", "body": "\nA kormány benyújtotta az Országgyűlésnek a Hungary Helps Ügynökség Nonprofit Zrt. tavalyi évi működéséről szóló  beszámolót . Ebben Szijjártó Péter külügyminiszter arról írt, hogy „egy fő kiküldött munkatárssal” már tavaly megnyitott a magyar humanitárius- és fejlesztési iroda Csádban. A kormány napokkal azután hozta nyilvánosságra a magyar iroda megnyitását, hogy a Boko Haram fegyveresei  negyven katonát öltek meg  Csádban. A  24.hu  szerint a beszámolóban Szijjártó arról is írt, hogy a társaság feladatainak ellátását befolyásolta a 2023 áprilisában kitört szudáni polgárháború. Ez az esemény a külügyminiszter szerint hozzájárult a Száhel-övezet destabilizálódásához. Szijjártó szerint Csád szerepe azért értékelődött fel, mert a Száhel-övezet többi országához képest stabil kormányzattal rendelkezik és az Európába irányuló déli migrációs útvonalak stratégiai pontján helyezkedik el. A kormány döntése értelmében fokozni kell a katonai jelenlétet a térségben, például humanitárius és fejlesztéspolitikai programok megvalósításával. E programok hatékony megvalósítása miatt nyitott a kormány magyar irodát Csádban. „Az iroda célja, hogy önálló programmegvalósítással, valamint helyi és nemzetközi szereplőkkel közösen segítsen a csádi kormányzati szerveknek a regionális stabilitás megőrzésében és fenntartásában” – írta Szijjártó a beszámolóban. Korábban  arról is írtunk , hogy meghalt a Csád fővárosába, N'Djamenába akkreditált magyar katonai attasé, Vékás-Kovács Imre alezredes. ", "site": "https://telex.hu/rovat/kulfold"}
{"title": "\n        Már 95 halottja van a spanyolországi áradásoknak\n       ", "body": "\nMár legalább 95 ember meghalt, miután a heves esőzés  hatalmas áradásokat okozott  Spanyolország déli és keleti részén. A  BBC  úgy tudja, több mint ezer katonát vezényeltek ki a mentési munkálatokhoz, több embert még keresnek. A spanyol meteorológiai szolgálat (AEMET) szerint a Valencia közelében fekvő Chiva városában nyolc óra alatt több mint egyévnyi eső esett, és a helyi hatóságok szerint lehetetlen megállapítani, hogy hányan haltak meg az áradásokban. A meteorológiai szolgálat vörös riasztást rendelt el Valencia tartományban, Andalúzia egyes részein pedig a második legmagasabb szintű riasztást. 92-en Valencia tartomány különböző településein haltak meg. De az áradások súlyosan érintették Kasztília-La Manchát is, a régióban két ember halt meg. Pedro Sánchez spanyol miniszterelnök az esőzések folytatódása miatt fokozott óvatosságra szólította fel a térségben tartózkodókat. Sánchez rendkívüli televíziós nyilatkozatában azt is bejelentette, hogy a spanyol kormány krízisbizottságot hozott létre – tudta meg a  Guardian .         Az áradás miatt elsodródott autók és fák Valenciában, 2024. október 30-án – Fotó: Jose Jordan / AFP Az árvíz káoszt okozott az érintett régióban: autókat sodort el, hidakat rombolt le. Voltak olyanok, akik fákba kapaszkodva próbálták elkerülni, hogy elragadja őket a víz. VI. Fülöp spanyol király X-en közzétett bejegyzésében lesújtónak nevezte az áradásokat, és őszinte részvétét fejezte ki az áldozatok családjainak. A BBC úgy tudja, hogy a spanyol rádió- és televízióállomások több száz segélyhívást kaptak az árvíz sújtotta területeken rekedt vagy szeretteiket kereső emberektől, mert a mentőszolgálatok nehezen jutnak el egyes területekre. Egy helyi tisztviselő azt mondta a spanyol közszolgálati televíziónak, hogy a mentők drónokkal keresik az eltűnteket a súlyosan érintett Letur településen. „Gyakorlatilag az összes főutat és a mellékutakat is elvágták” – mondta Pilar Bernabe, a régió kormányzati képviselője. Az áradások közlekedési fennakadásokat is okoztak, több Valenciába tartó járatot töröltek, a régióban a vonatközlekedést is felfüggesztették. Valencia önkormányzata szerdán bejelentette azt is, hogy minden iskolai és sportrendezvényt elhalasztanak, a parkok pedig zárva maradnak. A  Reuters  szerint az áradások miatt a spanyol labdarúgó-szövetség (RFEF) elhalasztotta a Levante és a Valencia szerdai mérkőzéseit. A Valencia Parla Escuela elleni meccsét november 6-án, a Levante Pontevedra elleni meccsét pedig november 7-én rendezik meg. A spanyol bajnokságban sereghajtó Valencia szombaton játszana a Real Madriddal, de egyelőre ennek a mérkőzésnek a lebonyolítása is kérdéses. ", "site": "https://telex.hu/rovat/kulfold"}
{"title": "\n        Novemberig lehet hétvégénként utazni a Dunakanyar-napijeggyel\n       ", "body": "\nNovember elsejéig még megvásárolható a  Dunakanyar-napijegy , amivel korlátlanul utazhat a Dunakanyar-körjáraton, a MÁV-START, a MÁV-HÉV, a Volánbusz és a MAHART helyi járatain a szeptember 30. és november 1. közötti hétvégéken és október 23-án – írja a MÁV Zrt. közleménye alapján az MTI. Az augusztus elejei bevezetése óta nagyjából kétezer, a Pilis, a Duna és a Börzsöny bármelyik népszerű kirándulóhelyének felkereséséhez felhasználható Dunakanyar-napijegyet vettek az utazók. Az eladott jegyek ötödével 26 év alattiak utaztak. A teljes árú jegy 1999 forint, a 26 év alattiak azonban kedvezményesen, 1499 forintért vehetik meg. A napijegyet a MÁV-START pénztáraiban és a MÁV applikáción keresztül lehet megváltani. A jegyek a Budapest-Esztergom, a Budapest–Vác–Szob és a Vác–Diósjenő–Balassagyarmat vasútvonalakon, a Volánbusz 300-399 és 800-898 csoportba eső viszonylatain, a MÁV-HÉV H5-ös vonalán, a Békásmegyer és Szentendre közötti szakaszon, valamint a Mahart PassNave menetrend szerinti dunakanyari körjáratán érvényesek. ", "site": "https://telex.hu/rovat/belfold"}
{"title": "\n        Leváltották Parragh Lászlót a Magyar Kereskedelmi és Iparkamara éléről\n       ", "body": "\nMandátuma lejártával távozik Parragh László a Magyar Kereskedelmi és Iparkamara (MKIK) éléről – írta meg az  Index . A lap információit a Telexnek is megerősítették. A döntésre a MKIK szerdai rendes közgyűlésén került sor: itt a regnáló vezető mindössze feleannyi szavazatot szerzett, mint az elnöki székért versenybe szálló Nagy Elek, a Budapesti Kereskedelmi és Iparkamara jelenlegi elnöke. Míg Parragh 67 szavazatot kapott, Nagy Elekre 121 voks érkezett. Nagy a  Forbes leggazdagabb magyarokat tartalmazó listáján  jelenleg a 22. helyen áll 76,2 milliárd forintos becsült vagyonával. Érdekeltségei közé tartozik a BÁV és a Főtaxi. A Vegyépszer tulajdonosaként az első Orbán-kormány idején nagy autópálya-beruházások főszereplője volt. Parragh László 2000 óta volt a Magyar Kereskedelmi és Iparkamara elnöke, 2017-ben pedig a Nemzeti Versenyképességi Tanácsba is beválasztották. Orbán Viktor legutóbb egyébként még hétfő reggel a Karmelitában tárgyalt az MKIK elnökével. A megbeszélésen elsősorban az  Új Gazdaságpolitikai Akcióterv intézkedéseiről  esett szó. A miniszterelnök emellett azt is kiemelte, sikeresnek és eredményesnek tartja a kormány és a gazdasági kamara vezetésének sok éve tartó együttműködését, és készen áll ennek folytatására – közölte akkor Havasi Bertalan, Orbán Viktor sajtófőnöke az MTI-vel. A  szerdai kormányinfón  Gulyás Gergelyt is kérdezték Parragh leváltásáról: a miniszterelnökséget vezető miniszter gratulált Nagy Eleknek kinevezéséhez, többet azonban nem mondott az ügyről. Varga Mihály pénzügyminiszter egy  Facebook-oldalára  posztolt közös képpel gratulált Nagynak. ", "site": "https://telex.hu/rovat/belfold"}
{"title": "\n        Koronavírussal intenzíven fekszik Kuncze Gábor\n       ", "body": "\nKoronavírus-fertőzéssel az intenzíven fekszik Kuncze Gábor, a Szabad Demokraták Szövetségének volt elnöke, egykori belügyminiszter. Kuncze ezt maga erősítette meg vasárnap, miután nem sokkal korábban Iványi Gábor lelkész egy  Facebook-élőben  közvetített igehirdetés közben beszélt erről. A Magyarországi Evangéliumi Testvérközösség vezetője ebben azt mondta, ő úgy tudja, a politikus a feleségét látogatta a kórházban, és feltehetően mindketten ott fertőződtek meg. Kuncze ezután megerősítette, hogy a hír igaz, de már gyógyulnak. „Vegyétek fel a maszkot. A Covid nem finom” –  írta . ", "site": "https://telex.hu/rovat/belfold"}
{"title": "\n        Lengyel fegyveres bűnbanda vezetőjét fogták el a TEK-esek Sátoraljaújhely közelében\n       ", "body": "\nEurópai elfogatóparancs alapján körözték, a Sátoraljaújhely melletti Kovácsvágáson fogták el egy lengyel fegyveres bűnözői csoport vezetőjét múlt csütörtökön –  közölte  szerdán a Készenléti Rendőrség Nemzeti Nyomozó Iroda (KR NNI). Az 53 éves férfit Lengyelországban különösen jelentős értékre elkövetett hűtlen kezelés, csalás és egyéb gazdasági bűncselekmények miatt ítélték 12 év letöltendő börtönre. A lengyel hatóságok értesültek róla, hogy a férfi élettársával Magyarországon bujkálhat, ezért a magyar nyomozók segítségét kérték a férfi felkutatásához. A férfit végül a Terrorelhárítási Központ (TEK) műveleti egysége fogta el múlt héten a borsodi településen. Hozzátették, hogy a lengyel férfi mindent megtett annak érdekében, hogy ne ismerjék fel, levágatta a haját, lefogyott és szemüveget viselt, mégsem tudott teljes inkognitóban maradni. A férfit őrizetbe vették, és a Fővárosi Törvényszék elrendelte kiadatását Lengyelországnak. ", "site": "https://telex.hu/rovat/kulfold"}
{"title": "\n        A világ GDP-jét leköröző bírságot szabott ki Oroszország a Google-re\n       ", "body": "\nAz orosz bíróság döntése szerint a Google közel 2 szextillió dollárnyi összeggel tartozik az orosz médiaszolgáltatóknak tartalmaik blokkolása miatt –  írja a The Register.  Ez azt jelentené, hogy a Google-nak tehát több pénzt kellene találnia, mint amennyi a Földön létezik, a Világbank becslése szerint ugyanis a globális GDP körülbelül 110 billió dollárra tehető, amit a bírság körülbelül 20 nullával köröz le. A lap azt írja, a csillagászati összeget egy négy éve húzódó bírósági ügy után számolták ki: ez azután kezdődött, hogy a YouTube 2020-ban betiltotta az ultranacionalista orosz Tsargrad-csatornát, válaszul a tulajdonosa ellen bevezetett szankciókra. Oroszország 2022 eleji, ukrajnai inváziója után további csatornák kerültek fel a tiltólistára, köztük az állami Zvezda televízió. A bíróság friss döntésében arra is kötelezte a Google-t, hogy állítsa vissza ezeket a csatornákat. Az irdatlan bírság ellenére sincs sok esély arra, hogy az Alphabet, a Google anyacége csődbe menjen. Legutóbbi beszámolójukban azt írták, folyamatban vannak az Oroszországgal kapcsolatos jogi ügyeik, de nem hiszik, hogy ezeknek jelentős negatív hatásai lennének. Oroszország egyébként korábban már több alkalommal megbírságolta a Google-t:  többek között olyan tartalmakért, amelyek ellentmondanak a Kreml hivatalos, ukrán háborúval kapcsolatos narratívájának , vagy amelyek álláspontjuk szerint  „LMBT-propagandát” és „hamis információkat” terjesztenek . ", "site": "https://telex.hu/rovat/kulfold"}
{"title": "\"Nehéz volt odafigyelni, hogy mit énekelt\" – Stohl Andrást teljesen megbabonázta Tolvai Reni fehérneműs hölgykoszorúja ", "body": "Reni igen szexi ruhában lépett fel, de ez csak a kezdet volt: hamarosan tele lett a színpad gyönyörű modellekkel. \nTolvai Reni Rihannaként mutatta meg magát a Sztárban Sztár All Stars évadának ötödik adásában, és bizony alaposan megosztotta a zsűrit. Stohl András ugyanis egy az egyben bevallotta:  képtelen volt Reni énekét figyelni, annyira elvonták a figyelmét a színpadon megjelenő fehérneműs hölgyek – és bizony kétségtelenül Tolvai Reni dekoltázsa is jobban vonzotta a tekintetet.  \"Nehéz volt odafigyelni, hogy mit énekelt\"  – magyarázta Stohl András, később pedig mindezt kiegészítette azzal:  \"Nem azt a feladatot teljesítettem, ami rám volt bízva.\"  Rami is viccelődött:  \"Közben megjött a férjem a gyerekért, de gyanús volt, hogy maradni akar!\"  Most bizony többen nézték, mintsem hallgatták Tolvai Renit Ramóna egyébként szóvá tette:  azt hitte, Rihannát épp Tolvai Reninek találták ki, ennél biztosabb 40 pontos produkciót elképzelni sem lehet – ehhez képest úgy érezte, valahogy nem volt meg az összhang.  A zsűri végül 34 pontra értékelte a produkciót – és ebben már benne volt Stohl 9 pontja is, ami bizony javarészt a Reni mellett feltűnő aligruhás modelleknek szólt. ", "site": "https://www.borsonline.hu/cimke/tolvai-reni"}
{"title": "„Ne már” - Tolvai Reni felforgatta az állóvizet új fotójával, nehéz szó nélkül elmenni mellette ", "body": "Az énekesnő szereti megmutatni idomait, és nem bánja, ha alaposan szemügyre veszik! \nTolvai Reni  sokszor tesz közzé  Instagram-oldalán  szexi fotókat és videókat. Nem szégyellős, sokszor még bikiniben is illegeti magát a kamerának, de persze bomba alakját nincs is miért rejtegetnie. Ezúttal erős esti sminkben és mélyen dekoltált nyári ruhában pózolt, és bár korábban már mutatott ennél többet magából, rajongóit így is sikerült megvadítania! Fotó: Szabolcs  László Ne már Reni, ez tökéletes - jegyezte meg egy hozzászóló a szépséges celeb láttán. Gyönyörű - vélekedett sok más mellett egy kommentelő.  Itt arról is írtunk, hogy a celeb nemrég  olyan ruhában pózolt, amiben szépen kerekedett a pocakja, ezért beindultak a találgatások azzal kapcsolatban, hogy vajon várandós lehet-e.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n   ", "site": "https://www.borsonline.hu/cimke/tolvai-reni"}
{"title": "\"Ez nagyon szexi!\" Eszméletlen, hosszú lábakat villantva tett bejelentést Tolvai Reni ", "body": "   A mindig dögös énekesnő ezúttal sem fogta vissza magát. \nAhogy azt a Bors is megírta , a 10. évforduló alkalmából  All Stars  évaddal tér vissza a  TV2 népszerű műsora , a  Sztárban Sztár  - vagyis, az elmúlt évek legjobb versenyzői mérik majd össze az utánzó tudásukat.  A női előadók közt szerepel  Tolvai Reni  is, aki már izgatottan várja a megmérettetést. Tolvai Reni már alig várja a megmérettetést / Fotó:Bánkúti Sándor SZTÁRBAN SZTÁR szombaton és vasárnap!!!!!! Izgiiiii! - jelentette be  Instagram-oldalán  a  Megasztár  egykori győztese, aki - nem hazudtolva meg ezzel önmagát - ezúttal is egy erotikusan  túlfűtött fotót  tett közzé magáról:  ezen egy csillogó, zöld ruhából villantotta elő hosszú, formás lábát. A követői is alig jutottak szóhoz az ámulattól. Ez nagyon szexi! - jelentette ki az énekesnő egyik rajongója - ezzel pedig nehéz is lenne vitába szállni.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n     ", "site": "https://www.borsonline.hu/cimke/tolvai-reni"}
{"title": "\n        Ilaria Salis: Orbán Viktor már a bíróság döntése előtt bűnösnek ítélt engem\n       ", "body": "\nIlaria Salis olasz európai parlamenti képviselő szerint Orbán Viktor már bűnösnek ítélte őt. A Magyarországon  házi őrizetben tartott  antifa aktivista a  Guardiannek  azt mondta, hogy nem akar kibújni az eljárás alól, csak tisztességes tárgyalást szeretne. A 40 éves olasz általános iskolai tanárnő ellen Magyarországon  folyik eljárás . Az antifa aktivistát azzal vádolják, hogy az egyik fő szervezője volt  a tavaly februári, kitörés napi utcai támadásoknak , és akár 11 évet is kaphat, ha bűnösnek találják. Fogva tartásának körülményei tiltakozást váltottak ki Olaszországban, miután a tanárnőt vezetőszáron, megbilincselt kézzel és bokával vezették be a bíróságra, ami Magyarországon bevett eljárás, de Olaszországban nem. Miután júniusban EP-képviselőnek  választották , mentelmi joga miatt a magyar hatóságoknak  szabadon kellett engedniük  Salist. Az ellene folyó eljárást felfüggesztették, és  hazatérhetett Olaszországba . A magyar kormány azóta kérte, vonják meg Salis mentelmi jogát, hogy visszaküldhessék a börtönbe. „A tét a hitelességük, és az európai parlamenti képviselővé választásom minden bizonnyal váratlanul érte és zavarba hozta őket” – mondta Salis a Guardiannek. Az olasz EP-képviselő szerint nyilvánvaló volt, hogy mindent megtesznek majd azért, hogy megint börtönbe küldjék. Salis azt mondta, hogy még nem emésztették meg a tényt, hogy megválasztották. Szerinte azt sem emésztették meg, hogy eddig „az antifasizmus és az emberi jogok győzedelmeskedtek.” Salis azt mondta a lapnak, hogy az ügye nemcsak bírósági, hanem politikai ügy. Az olasz EP-képviselő szerint az ellene folytatott büntetőeljárás csak Orbán egyik stratégiája arra, hogy folytassa a propagandát Magyarországon. Salis hozzátette, hogy az ügyét az Európai Unióban is könnyen ki tudják használni. Georg Mayer, az Osztrák Szabadságpárt képviselője például  azt javasolta , hogy a biztonságuk érdekében naponta vizsgálják át Salist a munkatársaival együtt, nehogy fegyvereket csempésszenek be az Európai Parlament épületébe. A Guardian szerint Salis több halálos fenyegetést kapott a letartóztatása után különböző szélsőjobboldali csoportoktól. Salis azt mondta, hogy a közösségi médián is sok támadás érte, a legjobban mégis az bántotta, amikor Patrióták EP-frakció képviselői álltak bele. „Csak remélni tudom, hogy az olasz kormány támogat engem mint állampolgárát, és megvédi a jogállamiságot” – mondta Salis, aki azt is hozzátette, hogy nem akar kibújni a per alól, csak tisztességes tárgyalást szeretne. Az EP-képviselő szerint Orbán már elítélte, bűnösként beszélt róla, holott még nem született ítélet az ügyben. Salis azt mondta, hogy az olasz kormánnyal sosem lesznek „barátok”, de tisztességes bánásmódot akar, mint bármelyik olasz állampolgár. A magyar hatóságok egyébként kérték Ilaria Salis mentelmi jogának felfüggesztését. Roberta Metsola, az Európai Parlament elnöke korábban  bejelentette , hogy az ügyet továbbították a testület jogi szakbizottságához. Salis mentelmi jogáról még hónapokig nem döntenek, de az olasz EP-képviselő szerint az erről történő szavazás tétje „a jogállamiság, az  Európai Unió  hitelessége és azok az értékek, amelyekért az Uniót alapították.” ", "site": "https://telex.hu/rovat/kulfold"}
{"title": "\n        Több ezer orvos adja be a felmondását Szlovákiában\n       ", "body": "\n2700 orvos kezdte beadni felmondását kedden Szlovákiában az orvosokat érintő éves bérkorrekció lassuló üteme miatt – jelentette a TASR szlovák közszolgálati hírügynökség az orvosszakszervezetre (LOZ) hivatkozva. „Ma elkezdtük az orvosok felmondásainak kézbesítését, Szlovákia-szerte ez 33-34 kórházat érint, a felmondások száma jelenleg 2713” – közölte Peter Visolajsky, a LOZ elnöke. A felmondásukat benyújtó orvosok két hónapos felmondási ideje keddtől indul, és a szakszervezet bízik abban, hogy ez idő alatt a kormány olyan lépéseket tesz, amelyek a felmondási hullám leállásához vezetnek, írja az MTI. A szlovák orvosszakszervezet legfőbb követelése „az ágazatban uralkodó viszonyok rendezése”, illetve legfőképpen az, hogy a jelenlegi kormány tartsa be annak a megállapodásnak a pontjait, amelyet a LOZ még az előző kormányzattal kötött 2022-ben. Ennek súlyponti eleme az orvosok béreinek rendszeres éves korrekciója, ennek alapján az orvosok jövőre 9,7 százalékos bélkiigazítást kapnának. A pozsonyi kormány által beterjesztett és a törvényhozás által néhány hete elfogadott költségvetési konszolidációs csomag azonban az előző kormánnyal aláírt memorandumban szereplőnél lassabb ütemű, 3 százalékos béremeléssel számol az orvosok számára. Ezt az emelést az egészségügyi tárca később egy kompromisszumos javaslat alapján 6,4 százalékra módosította. Robert Fico kormánya a költségvetés konszolidációját célzó – 2,7 milliárd eurót (mintegy 1000 milliárd forintot) kitevő – intézkedéscsomagját azzal indokolta, hogy az idő előtt távozó előző centrista-liberális kormány tarthatatlan állapotokat hagyott hátra a közigazgatásban. A szlovák orvosszakszervezet egy olyan állásfoglalást is szeretne, amelyben a kormány kötelezi magát, hogy a jövőben nem számol az állami kórházak részvénytársasággá alakításával. Ez utóbbi egy olyan konszolidációs intézkedés lenne, amely már több alkalommal is felmerült, de mindeddig nem valósult meg. A szakszervezet nyomásgyakorló akciójára reagálva a szlovák egészségügyi tárca vezetője, Kamil Sasko szerdára egyeztetést hívott össze az érintett kórházak vezetőivel, és közölte, hogy készen áll folytatni a tárgyalásokat a szakszervezettel egy olyan tervről, amely konkrét lépéseken keresztül elvezetne az egészségügy helyzetének javításához, de – mint mondta – nincs lehetősége a bérkorrekció kompromisszumos arányának további módosítására. Szlovákiában az orvosok átlagbére jelenleg közel 4900 euró (csaknem 2 millió forint), ez több mint háromszorosa a szlovákiai átlagbérnek. Ez az arány a térségbeli országok közül Szlovákiában a legmagasabb. A szlovák egészségügyi tárca által javasolt kompromisszumos – 6,4 százalékos – bérkiigazítás átlagban havi 300 eurós (mintegy 120 ezer forint) többletet jelentene. Szlovákiában az orvosszakszervezet hasonló tiltakozó akciói nem számítanak ritkaságnak. Legutóbb pontosan két évvel ezelőtt, Eduard Heger ügyvezető kormánya idején volt példa tömeges felmondásra az orvosszakmában. Akkor 2100 orvos adta be felmondását, aminek utójátéka az volt, hogy a felmondási idő lejárta előtt a kormány és a szakszervezet megegyezett az utóbbi követeléseiről. Egyebek mellett ennek a memorandumnak a betartását követeli most a szakszervezet. ", "site": "https://telex.hu/rovat/kulfold"}
{"title": "\n        Szijjártó Péter: Már tavaly óta működik magyar iroda Csádban\n       ", "body": "\nA kormány benyújtotta az Országgyűlésnek a Hungary Helps Ügynökség Nonprofit Zrt. tavalyi évi működéséről szóló  beszámolót . Ebben Szijjártó Péter külügyminiszter arról írt, hogy „egy fő kiküldött munkatárssal” már tavaly megnyitott a magyar humanitárius- és fejlesztési iroda Csádban. A kormány napokkal azután hozta nyilvánosságra a magyar iroda megnyitását, hogy a Boko Haram fegyveresei  negyven katonát öltek meg  Csádban. A  24.hu  szerint a beszámolóban Szijjártó arról is írt, hogy a társaság feladatainak ellátását befolyásolta a 2023 áprilisában kitört szudáni polgárháború. Ez az esemény a külügyminiszter szerint hozzájárult a Száhel-övezet destabilizálódásához. Szijjártó szerint Csád szerepe azért értékelődött fel, mert a Száhel-övezet többi országához képest stabil kormányzattal rendelkezik és az Európába irányuló déli migrációs útvonalak stratégiai pontján helyezkedik el. A kormány döntése értelmében fokozni kell a katonai jelenlétet a térségben, például humanitárius és fejlesztéspolitikai programok megvalósításával. E programok hatékony megvalósítása miatt nyitott a kormány magyar irodát Csádban. „Az iroda célja, hogy önálló programmegvalósítással, valamint helyi és nemzetközi szereplőkkel közösen segítsen a csádi kormányzati szerveknek a regionális stabilitás megőrzésében és fenntartásában” – írta Szijjártó a beszámolóban. Korábban  arról is írtunk , hogy meghalt a Csád fővárosába, N'Djamenába akkreditált magyar katonai attasé, Vékás-Kovács Imre alezredes. ", "site": "https://telex.hu/rovat/belfold"}
{"title": "\n        Szijjártó: Csütörtök után is marad a határzár\n       ", "body": "\nOktóber 1. után is fennmaradnak a határon a korlátozó intézkedések, hogy a vírus utánpótlását elvágjuk – válaszolta a lengyel külügyminiszterrel tartott sajtótájékoztatón Szijjártó Péter  az ATV kérdésére . „Láthatjuk, hogy az új napi esetek száma Európa-szerte növekszik. Ez alól sajnos nem képeznek kivételt a térségbeli vagy éppen szomszédos országok sem. Mi úgy ítéljük meg, hogy a határainkon korábban életbe léptetett korlátozó intézkedések feloldása a járványügyi helyzet romlásához vezetne, és ez ellentétes azzal a célunkkal, amely úgy szól, hogy Magyarországnak működnie kell – mondta a miniszter. – Ezt a feladatot adták nekünk a magyar emberek, akik válaszoltak a nemzeti konzultációban feltett kérdésekre is, tehát mi azt gondoljuk, hogy a magyar emberek életének, egészségének és a gazdaság működőképességének a megvédésével ellentétes lenne, hogyha most enyhítenénk a határátkelési szabályokon.” A visegrádi országok könnyített beutazásáról is kérdezték Szijjártót, amit az EU részéről is szóvá tették. A miniszter azt mondta, „a Visegrádi 4-ek bizonyos szempontból kivételt jelentenek, az meg azért természetes, mert a világjárvány eddigi kezelése során mi a legszorosabban a visegrádi országokban működtünk együtt. Tehát a legjobb információkkal arról rendelkezünk – Magyarországon kívül természetesen –, hogy ott milyen a helyzet, mit tesznek, a kormányzati intézkedéseknek pedig mik a hatásai. Így természetes, hogy a visegrádi országokra más, egy kicsivel talán enyhébb szabályozás vonatkozik”. Augusztus 28-án jelentették be, hogy az új fertőzöttek magas száma miatt a kormány visszatér a koronavírus első hulláma idején alkalmazott határvédelmi szabályokhoz. Szeptember elsejétől külföldiek csak indokolt kivételekkel, a biztonsági szabályok betartásával léphetnek be Magyarországra. A külföldről hazautazó magyarok 14 napra karanténba kerülnek addig, amíg nincs két nap különbséggel készült, két negatív PCR-tesztjük. A tesztek önköltségesek, és az elsőként kihirdetett rendelet értelmében csak akkor fogadták el őket, ha Magyarországon végezték azokat. A határzár alól többen mentességet kaptak: azok a csehek, lengyelek és szlovákok is, akik már korábban lefoglalták a szállásukat Magyarországra, és rendelkeztek egy, öt napnál nem régebbi koronavírusteszttel. A V4-ekre vonatkozó szabályozás miatt a fenti országokba utazó magyar turisták is könnyebben juthatnak haza, ha szállásukat már a rendelet előtt lefoglalták. Az EU még aznap figyelmeztette a magyar kormányt a megkülönböztetés miatt: felhívták a kormány figyelmét a schengeni térség egységességének fontosságára, továbbá arra, hogy az intézkedéseket egységesen, megkülönböztetés nélkül alkalmazzák az Európai Unió minden állampolgárára. A kormány ezután határozott úgy, hogy engedélyezik az üzleti célú beutazást, és ekkor döntöttek arról is, hogy elfogadják a schengeni övezetben készült negatív PCR-teszteket is. (Borítókép: Szijjártó Péter külgazdasági és külügyminiszter fogadja hivatalában Zbigniew Rau lengyel külügyminisztert 2020. szeptember 28-án. Fotó: Soós Lajos / MTI) ", "site": "https://telex.hu/rovat/belfold"}
{"title": "\n        NOlimpia-kitűzőt kapott Szentkirályi Alexandra és Vitézy Dávid\n       ", "body": "\nA Fővárosi Közgyűlés  szerda délelőtti ülése előtt  NOlimpia-kitűzőket osztogatott Gergely Bálint, a Momentum politikusa az ülésre érkező politikusoknak. A párt tiltakozik a budapesti olimpia ellen. „Nonszensz, hogy egyszerre a közbeszéd tárgya a HÉV-ek ritkulása és egy sok százmilliárdos látványberuházás. Ne egymással beszélgessen a MOB és a frakciók, ne hunyászkodjon meg Karácsony a kormánynak, az emberek véleményét kérjék ki!” – írta a volt polgármesterjelölt  Facebook-oldalán. A Magyar Olimpiai Bizottság (MOB) és a Magyar Paralimpiai Bizottság (MPB) múlt csütörtökön kérte fel a fővárosi önkormányzatot, hogy vegyen részt egy „majdani budapesti olimpia megrendezésére irányuló gondolkodásban”. Karácsony Gergely  azt ígérte,  a felkérést a Fővárosi Közgyűlés elé terjeszti. „Azt fogom javasolni a Közgyűlésnek, hogy a főpolgármester és a frakciók vezetői együtt vegyenek részt a Magyar Olimpiai Bizottsággal való közös gondolkodásban.” Pénteki sajtótájékoztatóján  megerősítette a főpolgármester , hogy már a Fővárosi Közgyűlés most szerdai ülésén döntenek egy állásfoglalásról, amely arról szól, hogy a főváros hajlandó-e leülni beszélgetni a budapesti olimpia rendezésének lehetőségeiről a MOB és az MPB képviselőivel. „Nem arról kell döntenie a közgyűlésnek, hogy akar-e olimpiát, hanem, hogy akar-e együttműködni a MOB-bal, hogy ennek a lehetőségét megvizsgálja” – mondta Karácsony, hozzátéve: közgyűlés döntése csak a folyamat kezdetét jelentené. 2017-ben a NOB és a fideszes vezetésű főváros meghátrált, amikor a Momentum összegyűjtötte a budapesti olimpiáról szóló népszavazáshoz szükséges ajánlásokat. A Momentum most is azt szeretné, hogy népszavazáson kérdezzék meg a budapestieket az olimpiáról, még mielőtt bármilyen előkészület elkezdődik. ", "site": "https://telex.hu/rovat/belfold"}
{"title": "\n        Katonai felhasználásra készült lövedék csapódott egy babakocsiba Egerszólát mellett\n       ", "body": "\nKatonai felhasználásra készült, acélmagos lövedék csapódott egy babakocsiba egy Egerszólát melletti tanyán még szeptember elején, írja az Egri Ügyek  nyomán a 24.hu . Senki nem sérült meg, azt viszont még nem tudni, hogy pontosan ki és honnan adta le a lövést. Az  Egri Ügyek cikke szerint  az eset után egyből értesítették a rendőrséget, akik a helyi vadásztársasághoz fordultak, de kiderült, hogy senki nem vadászott akkor a környéken, a lövedék sem vadászpuskához, hanem katonai felhasználásra készült. Ezért elképzelhető, hogy a talált lőszer az Egerszóláttól másfél kilométerre, siroki Ruag Ammotec Magyarországi Zrt. lőszergyárából származhat, ahonnan gellert kapva csapódhatott a babakocsiba. A Heves Megyei Rendőr-főkapitányság közölte, hogy az ügyben az Egri Rendőrkapitányság foglalkozás körében elkövetett gondatlan veszélyeztetés gyanújával indított eljárást ismeretlen tettes ellen. A lőszergyár a nyomozás lezárultáig nem akar nyilatkozni, annyit közöltek csak, hogy az ügyben minden szükséges információt átadtak a rendőrségnek, és belső vizsgálatot is indítottak. ", "site": "https://telex.hu/rovat/belfold"}
{"title": "\n        Egy hét alatt 2500-an jelentkeztek a Tisza Párt szakértői, képviselőjelölti pályázatára\n       ", "body": "\n106 országgyűlési képviselőjelölt és számos szakértő számára  hirdetett meg pályázatot  október 23-án Magyar Péter és a Tisza Párt, melynek most még kevés, alig 25 tagja van, a lépcsőzetes tagfelvételt pedig majd csak ezután nyitják meg – ez is kiderült Magyar Péter szerdai bejegyzéséből. „Az október 23-án elindított pályázatra már 2500 fő jelentkezett. A jelentkezési határidő november 20” – írt pontosabb adatokat az egy hete meghirdetett pályázat eredményeiről Magyar, aki bejegyzésében a sajtót is kritizálta. Ennek hátterében az állhat, hogy a Magyar Narancs nyomán számos lap arról írt, hogy Dudaszeg Krisztiánt  fideszes szavazatokkal választották kistérségi elnökké.  Dudaszeg Krisztiánra a Magyar Narancs a Tisza Párt megyei koordinátoraként hivatkozott, ám Magyar Péter jelezte, hogy Dudaszeg Krisztián nem a Párt koordinátora, hanem egy Tisza Sziget tagja. Magyar szerdai bejegyzésében azt írta még, hogy egyre több önjelölt szereplő próbál együtt úszni az áradó Tiszával, és hangsúlyozta, hogy a párt „nem bemondásos alapon választja ki a leendő országgyűlési képviselő-jelöltjeit és a kormányváltás idején szükséges több ezer hazaszerető, képzett vezetőt és szakértőt, hanem egyedülálló módon, nyílt pályázaton.” ", "site": "https://telex.hu/rovat/belfold"}
{"title": "\n        37,8 fok feletti testhőnél küldik haza a gyereket az iskolából\n       ", "body": "\nCsütörtöktől kötelezően megkezdik az iskolás gyerekek reggeli hőmérését, ehhez a kisebb intézményeknek érintésmentes lázmérőket, a nagyobbaknak pedig hőkapukat biztosítanak. A gyerekeket 37,8 fok felett küldik majd haza a köznevelési intézményekből – közölte újságírói kérdésre Müller Cecília az operatív törzs hétfői sajtótájékoztatóján. Az országos tisztifőorvos a napi adatok ismertetése után elmondta, hogy a kórházban ápoltak száma emelkedő tendenciát mutat az utolsó hetekben, napokban. „Míg az új fertőzöttek száma most már lassan 10 napja kiegyensúlyozott, illetve alulról közelíti meg az ezer főt, a kórházban ápoltak száma emelkedik, és így a lélegezetőgépen lévő betegek száma is.” Hangsúlyozta, hogy a járvány már általánosan az egész országban terjed, ezért a higiénés szabályok betartása különösen fontos. A hallott adatokból és a számokból arra következtetnek, hogy az emberek nagyrészt betartják a szabályokat, mint mondta „egyre kevesebb helyen kell figyelmeztetést vagy büntetést alkalmazni.” Az idősek és krónikus betegek védelmét nagyon fontosnak nevezte, és többször beszélt az egyéni felelősségről, a maszkviselés és a távolságtartás szerepéről is. „Oktatás-nevelés rendben zajlik, jelen pillanatban az operatív törzs 17 óvodában és 7 iskolában rendelt el rendkívüli szünetet.”  118 osztályban és 3 teljes iskolánál digitális munkarendre álltak át, október elsejétől pedig kötelezően mérik az iskolába, óvodába érkező gyerekek testhőjét hőkapukkal és érintésmentes hőmérőkkel, amiket keddtől kezdenek kiszállítani, így szerintük csütörtökre mindenhová megérkezik a szükséges felszerelés. Szépségszalonban ne legyen várakozás, de maszk igen Müller fontosnak tartotta beszélni a szépségszalonokról is, számukra, mint elhangzott, ajánlásokat is megfogalmazott a Nemzeti Népegészségügyi Központ. Ezekben olyan gyakorlati tanácsokat olvashatnak, amik alapján a szolgáltatásokat nagy biztonsággal tudják igénybe venni a vendégeik. Ilyen alpavetés például, hogy mind a szolgáltatást nyújtó, mind az azt igénybe vevő legyen egészséges, és viseljen minden fél maszkot (kivéve arckezelés során). Várakozási idő lehetőleg ne legyen, a vendégek ne találkozzanak. Szerencsés, ha van érintésmentes kézfertőtlenítő, de egy egyszerű kézmosás is sokat jelent – tette hozzá. Újságírói kérdésekre adott válaszokból kiderült, hogy a gyerekeket 37,8 fok feletti hőnél küldik haza, ugyanis többféle olyan élettani helyzet van, amikor megemelkedhet az alaphő, például futáskor vagy hormonális okból. „Ha ilyen mértékű hőfokot mérnek majd az intézménybe történő belépés során, akkor javaslom, h egy nagyon rövid kis pihentetés, kis izoláció után, mérjük vissza ezt a hőmérsékletet, amennyiben ténylegesen eléri, akkor javasoljuk az intézményt elhagyni” – mondta az országos tisztifőorvos. Kisebb gyerekeknél azt javasolják, várja meg a szülő a hőmérést. Arra, hogy ez a legmegfelelőbb szűri mód-e, azt válaszolta az országos tisztifőorvos, hogy az új koronavírus szempontjából releváns tünetek nagyon sokfélék, „de azt látjuk, hogy a láz egy alapvető tünete, több mint 90 százalékban jelen van. Ha reggel megy, és már akkor lázas, akkor ez egy jól szűrhető tünet, a többi sokkal nehezebb szűrhető.” Az ebből még nem egyértelmű ugyanakkor, hogy koronavírusról van-e szó. Mi történik a családtagokkal akkor, amikor egy koronavírus-gyanús esetnél a háziorvos tesztet kér? Erre Müller azt mondta, hogy miután valakinél az orvos mintavételt rendelt el, akkor az illető onnantól ne közlekedjen, ne menjen közösségbe. Ha a gyanú beigazolódik, akkor már az ő környezete szoros kontaktusnak minősül, attól kezdve nekik is otthon kell maradniuk. A szociális intézmények lakói két negatív PCR-teszt után kerülhetnek vissza az otthonba, ambuláns vizsgálat után ugyanakkor nem szükséges laboratóriumi vizsgálat, hiszen rövidebb ideig tartózkodik ott a beteg, és maszkot is visel. A betegségen átesettek számára vitaminok szedését, D-vitamint, a mozgás fokozatos, kiegyensúlyozott bevezetését, légzőtornákat, és ha szükséges, pszichés támogatást ajánlott 31 helyszíni bírság maszkviselési szabálysértések miatt A rendőrök a hétvégén 142 alkalommal intézkedtek a koronavírus-járvány miatt múlt hétfőn életbe léptetett kormányrendelet alapján. Kiss Róbert alezredes elmondása szerint a hétvégén 41 ember nem vagy nem jól viselte a maszkot a tömegközlekedési eszközökön, 101-en üzletekben, vendéglátóhelyeken vagy más intézményekben sértették meg a maszkviselési szabályokat. Az új kormányrendelet múlt hétfői hatályba lépése óta a maszkviselési szabályok megsértése miatt 405 esetben intézkedtek: 337-szer figyelmeztettek, 31-szer helyszíni bírságot osztottak, és 37 szabálysértési feljelentést tettek. A zenés-táncos rendezvényekre, és a vendéglátóhelyek korlátozott nyitvatartására vonatkozó szabályok megsértése miatt a hétvégén öt alkalommal intézkedtek. A múlt héten 18 emberrel szemben léptek fel ezeknek a szabályoknak a megsértése miatt, ekkor három esetben figyelmeztettek és 15 feljelentést tettek. A járvánnyal összefüggésben 469 büntetőeljárást kezdeményeztek, rémhírterjesztés miatt 140-et, közveszéllyel fenyegetés miatt 31-et, csalás miatt 138-at, járványügyi szabályszegés miatt pedig 28 esetben kezdeményeztek büntetőeljárást, és eddig 88 gyanúsítottat hallgattak ki. ", "site": "https://telex.hu/rovat/belfold"}
{"title": "„A mosoly mögött mindig fáj, ha vége\" - szomorú szavakkal, hatalmas melleivel búcsúzik Tolvai Reni ", "body": "Hálás mindenkinek, de fáj a búcsú. \nTolvai Reni Rihanna  bőrébe bújva adta elő a Diamond című slágert a Sztárban Sztár All Stars 5. élőshowjában. Természetesen Reni külseje minél jobban próbált hajazni a világsztáréra, így egy dögös szerelésben mutatta meg magát. Fotó: TV2 / hot magazin Káprázatosan szép vagy Reni - írta az  énekesnő  Instagram-posztja  alá egy kommentelő, akivel sokan mások is egyetértettek. A videón Reni felülről videózta magát és boldogan búzdított mindenkit, hogy szavazannak rá, ugyanis ekkor még nem tudta, hogy hamarosan ő lesz az egyik kieső.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n Később egy fotót is megosztott magáról, s ezekkel a sorokkal búcsúzott a versenytől: Szomorú vagyok ma mert imádtam minden percét és rengeteget raktam bele érzelmileg, hangilag és fizikailag is. Tudok viselkedni tv-ben de azért a mosoly mögött mindig fáj, ha vége. NAGYON szépen köszönöm a rengeteg támogatást nektek, az üzeneteket,szavazatokat , nagyon hálás vagyok. A Tv2 egész stábnak köszönöm a diamond treatment-et , imádlak titeket. Nagyon sok sikert minden versenyzőnek, óriási élmény volt veletek, úristen mennyit nevettünk és izgultunk - írta Reni, aki köszönetet mondott a ruhákért és sminkekért is. KÖSZÖNÖM KÖSZÖNÖM, elmúlik gyorsan, ma gyászolok, holnap ÚJ RENI.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n   ", "site": "https://www.borsonline.hu/cimke/tolvai-reni"}
{"title": "Selyemszalaggal megkötözve kínálgatja szexi lábait Tolvai Reni ", "body": "Elképesztő szépség. \nTolvai Reninek nem csupán a hangja csodálatos.  Az énekesnő olyan küllemmel van megáldva, amit bizony sokan megirigyelnek. Ezzel maga  Reni  is tökéletesen tudatában van, éppen ezért gyakran mutatja meg a testét. Most éppen diplomamunka vált Reniből, és új fotót posztolt a fotósorozatból.                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés   ", "site": "https://www.borsonline.hu/cimke/tolvai-reni"}
{"title": "Kerekedik a popsi, tükör előtt pucsított hatalmasat Tolvai Reni ", "body": "Most szemügyre veheted az énekesnő minden porcikáját! A dögösen elegáns kép nagy sikert aratott. \nEgy tükör előtt pucsítva pózol legújabb  Instagram-fotóján   Tolvai Reni . Az énekesnő talpig feszülősben szexizett, valószínűleg valahogy így zajlik nála a készülődés, amikor kicsípi magát, ám a fotózás kedvéért ezúttal csábos tekintetét is bevetette! A bejegyzését többnyire férfiak kommentálták emojikkal, akik már hozzászokhattak, hogy a celeb, aki nem a szégyenlősségéről ismert, időről időre megvillantja idomait. Imádlak - jegyezte meg egy hozzászóló. Az énekesnő a napokban merészebb vizekre evezett,  itt egy trükkösen kivágott , mélyen dekoltált, csillogós miniruhában mutatta meg magát.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n   ", "site": "https://www.borsonline.hu/cimke/tolvai-reni"}
{"title": "\n        Újabb szupertájfun fenyegeti Tajvant, 36 ezer katona áll készenlétben\n       ", "body": "\nA Fülöp-szigetek után Tajvan felé tart a Kong-rey szupertájfun, ezért a tajvani hatóságok arra figyelmeztették a keleti partvidék lakosait, hogy készüljenek fel a szupertájfun érkezésére. Az északnyugat felé haladó Kong-rej szerdán érte el a szupertájfunok szintjét a Joint Typhoon Warning Center beszámolója szeirnt szerint. A 240 kilométer/órás széllel egy 4-es kategóriájú atlanti hurrikánnak felel meg. Az előrejelzések szerint a tájfun csütörtökön ér partot Taitungban, egy ritkábban lakott megyében Tajvan hegyvidéki délkeleti partján. „Mivel a tájfun továbbra is északnyugat felé halad, ma este majdnem egész Tajvant beborítja a viharkör” – idézte a  CNN  Csu Mej-lin helyi meteorológust. Az előrejelzések azt mutatják, hogy az erős viharjelenség kissé gyengülhet, mielőtt közvetlenül a délkeleti partvidékre érne, de továbbra is heves felhőszakadások várhatók, amelyek villámlással, viharhullámokkal és földcsuszamlások veszélyével járnak. Chu hozzátette, hogy a hullámok akár nyolc méter magasak is lehetnek, amikor a tájfun eléri a partot. Csütörtökön Tajvanon és Tajpejben is heves esőzések várhatók. A Központi Meteorológiai Hatóság figyelmeztetést adott ki a tengerre, és két déli megyére is. A tajvani hadsereg kb. 36 000 katonát állított készenlétbe, hogy segítse a mentési és segélyezési munkákat, a Központi Sürgősségi Műveleti Központ szerint több mint 6000 elsősegélynyújtót helyeztek készenlétbe, hogy segítsenek a tájfun elleni küzdelemben. Tajvan általában jól felkészülten reagál a nagy tájfunokra, bár a hegyvidéki régiók falvait különösen érzékenyen érinthetik a földcsuszamlások. A hónap elején a  Krathon tájfun  négy embert ölt meg, mivel heves esőzéseket hozott a sziget déli részére. ", "site": "https://telex.hu/rovat/kulfold"}
{"title": "\n        Özönvízszerű esőzések, villámárvizek sújtják Spanyolországot\n       ", "body": "\nLegalább hét embert eltűnt, miután az eső hatalmas áradásokat okozott Spanyolország déli és keleti részén, eltorlaszolva az utakat és megakasztva a vasúti járatokat. Kedden az Albacete tartományban lévő Letur városán saras áradás söpört végig, autókat sodorva magával. A katasztrófavédelem munkatársai drónok segítségével keresik az eltűnteket. A valenciai reptér egyes járatait a heves esőzés és az erős szél miatt másik spanyolországi városokba irányították át, más járatokat töröltek. A Madridot és Valenciát összekötő nagy sebességű vonatok nem járnak, a déli részen fekvő Andalúziában kisiklott egy 276 utast szállító vonat, szerencsére senki sem sérült meg.               Fotó: Jorge Guerrero / AFP  A mentőszolgálatok az andalúziai Álorában több embert helikopterrel mentettek ki egy megáradt folyóból. A spanyol állami meteorológiai szolgálat vörös riasztást rendelt el Valencia régióban, de Andalúzia egyes részeire is figyelmeztetést adtak ki. ( Guardian ) ", "site": "https://telex.hu/rovat/kulfold"}
{"title": "\n        A három állam, amit Biden visszaszerzett Trumptól, és most is köztük lehet a legfontosabb csatatér\n       ", "body": "\nEgy hét van hátra az amerikai elnökválasztásig – noha közel 50 millió amerikai  már előzetesen le is szavazott  –, amely minden elemző szerint  hét csatatérállamban  fog eldőlni. Cikksorozatunkban térképek segítségével mutatjuk be ezeket az államokat, elsőként három olyat, melyek korábban az úgynevezett „Blue Wall”, azaz a Kék Fal részeként sokáig a Demokrata Párt megkérdőjelezhetetlen bástyáinak tűntek: Wisconsint, Michigant és Pennsylvaniát. Ha nagyon szoros lesz a demokrata Kamala Harris és a republikánus Donald Trump küzdelme, akkor könnyen lehet, hogy  utóbbin múlik majd az egész elnökválasztás eredménye . A Választási Földrajz elemzése következik.         A „Kék Fal” azon államai, amelyeket Donald Trumpnak sikerült megfordítania 2016-ban – Forrás: Választási Földrajz / Telex A Kék Falnak azokat az államokat nevezték, amelyek 1992, tehát Bill Clinton megválasztása óta folyamatosan demokrata jelölteket támogattak az elnökválasztásokon. Ezek közé tartozik Connecticut, Delaware, Hawaii, Illinois, Kalifornia, Maine, Maryland, Massachusetts, Minnesota, New Jersey, New York, Oregon, Rhode Island, Vermont, Washington és a főváros körzete is. A térképen is jelölt három állam viszont azért érdekes, mert 2016-ban Donald Trump még ha csak hajszálnyival is, de képes volt több szavazatot szerezni, mint demokrata ellenfele, Hillary Clinton. A legutóbbi elnökválasztás alkalmával azonban Joe Biden vissza tudta hódítani ezeket, amelyek kellettek is a győzelméhez. Most is ezekre az államokra fog a legnagyobb figyelem irányulni a csataterek közül. Wisconsin Wisconsin állam főleg a mezőgazdaságáról és az arra építő élelmiszeriparáról híres. Nem véletlen, hogy „Amerika tejtermékföldjének” is szokták hívni, de ismert még a különböző alkoholos italairól is, például a Miller központja Milwaukee-ban található. A hagyományos könnyűipari berendezkedés miatt az államban erősek a baloldali, akár szocialista hagyományok is, az 1901-ben alapított Amerikai Szocialista Párt székhelye is Milwaukee-ban volt, a város polgármesterét is sokáig ők adták. A Demokrata Párt elnökjelöltjei 1988 óta folyamatosan hozták az államot, még ha többször szorosan is, mielőtt 2016-ban Trump át tudta fordítani Wisconsint. A magyarázat pont a fent is emlegetett mezőgazdasági és ipari múltban keresendő. A Demokrata Párt ugyanis korábban az alacsonyabb jövedelmű, városi munkásság pártja volt. A baloldal viszont az 1980-as években szintén megkötötte a maga neoliberális alkuját, és az alacsonyabb hozzáadott értékű munkák Mexikóba, illetve Kínába telepítésének engedésével, valamint a kisebbségek jogegyenlőségének kérdésével való foglalkozással sokan úgy érezték, magára hagyta a hagyományos bázisát, a kékgalléros, fehér, középosztálybeli városi munkásréteget. Ez a társadalmi csoport pedig rendkívüli mértékben megérezte a 2008-as ingatlanpiaci válságot, ahol az „amerikai álom” egyszerűen összeomlott a közepes jövedelműek számára. A Demokrata Párt ennek ellenére kétszer is nagyon magabiztosan győzött az államban, de ennek az is lehetett az oka, hogy elnökjelöltnek azt a Barack Obamát választották, aki a válság hatásai enyhítésének és a pénzpiacok megregulázásának ígéretével kampányolt. Ezt az ígéretét azonban nem váltotta be, így amikor az állam polgárai választhattak a gazdasági-hatalmi elit részeként láttatott Hillary Clinton és a milliárdos háttere ellenére a fehér, munkásosztálybeli emberek megmentőjeként mutatkozó Donald Trump között, akkor nagyon szűken, de  többségében mégis utóbbi került ki győztesen . 2020-ban azonban Biden indult a Demokrata Párt színeiben, aki maga is kötődik ehhez a vidékhez, a később taglalt Pennsylvania államban született. Így az a 20 ezer szavazat, ami a republikánusok felé billent 2016-ban, négy évvel ezelőtt már Joe Bidennek kedvezett. A következő térképről azonban kiderül, hogy ezt nem feltétlenül a korábbi szavazóbázis visszaszerzésével érte el, hanem a kékkel jelölt, demokrata többségű megyék  aktivizálódásának köszönhetően . Az olló ugyanis a legtöbb helyen kinyílt, hiszen ahol 2016-ban Trump kapta a több szavazatot, ott 2020-ban még nagyobb arányú győzelmet aratott, és fordítva. Biden csupán két megyét fordított át: a Madisontól északnyugatra lévő Sauk és a Green Baytől északra lévő Door megyéket. Az Egyesült Államok társadalmának polarizáltsága azonban a következő térképről mutatkozik meg igazán. A két nagyvárosban ugyanis számos olyan városrészt találunk, ahol Biden előnye 75 százalékpont felett volt (a térképen sötétkékkel jelölt részek), mely azt jelenti, hogy ezeken a helyeken alig találunk Trump-szavazót. Ezzel szemben a vidéki térségekben közel sem volt ennyire polarizált a társadalom.         Wisconsin szavazóköri eredményei a 2020-as amerikai elnökválasztás alkalmával. – Forrás: Redistricting Data Hub Az Egyesült Államok elnökválasztásával egy időben számos más választást is tartanak, többek között a törvényhozás alsóházának, a képviselőháznak mind a 435 képviselőjét egyéni kerületi rendszerben választják meg. Minden állam lakosságarányosan kap bizonyos számú egyéni mandátumot, amely számmal megegyező választókerületből választják meg az államot a szövetségi törvényhozásban képviselő, Wisconsin esetében nyolc politikust. Az államon belüli szétszavazást jelzi az is, hogy mind szavazatszámban, mind egyéni képviselői helyek számában a republikánusok győztek Wisconsinban 2020-ban. A republikánus képviselőjelöltek a szavazatok 51,4 százalékával megnyertek a nyolcból öt választókerületet, míg a Demokrata Párt csak a két nagyobb város (Milwaukee és Madison), illetve az úgynevezett  Driftless  terület 3-as választókerületét nyugaton. A képviselőház képviselőit ráadásul nem négy, hanem csak két évre választják, ezért  2022-ben a félidős választásokon  újra urnákhoz járultak az Egyesült Államok összes államában, így Wisconsinban is. Habár a várt republikánus hullám elmaradt, és a szenátusban nem is tudták átvenni a többséget,  a törvényhozás alsóházába sikerült több képviselőt juttatniuk , mint a demokratáknak. Ehhez többek között Wisconsin állam eredménye is kellett nekik, ahol a szavazatok 55,5 százalékával a nyolcból hat kerületet húzott be a jobboldal, míg a Demokrata Párt jelöltjei csak a két nagyvárosi kerületben tudtak nyerni. Nate Silver adatguru közvélemény-kutatásokat súlyozó modellje szerint  Wisconsinban Kamala Harris előnye 0,4 százalékpont, így lényegében elhanyagolható. A két évvel ezelőtti választásokból is kiindulva nehéz verseny elé néznek a Demokrata Pártnál, de a historikus adatok alapján nem lehetetlen az állam 10 elektori szavazatának megszerzése. Mindazonáltal az államon belül a korábban már emlegetett Sauk és Door megyéket lesz majd érdemes figyelni a szavazatszámláláskor, mivel a legutóbbi két alkalommal ezek voltak a legközelebb az állam végső eredményéhez. Michigan A következő állam a Detroitnak is helyet adó Michigan, amely gazdaságszerkezetében annyiban tér el Wisconsintól, hogy itt már sokkal inkább az autóipar dominált. Wisconsinhoz hasonlóan itt is a Demokrata Párt által magára hagyott kékgalléros, fehér munkásosztály átszavazása okozta Donald Trump 2016-os győzelmét. A republikánus elnökjelölt sikeresen tudta megszólítani a vidéki területeken élő munkásréteget, akik korábban vagy nem szavaztak, vagy inkább demokrata jelölteket támogattak. Ezzel Michigan eddigi legszorosabb, mindösszesen 10 ezer szavazaton (0,23 százalékponton) múló eredményét hozták össze nyolc évvel ezelőtt. Biden ehhez képest négy éve növelni tudta a részvételt a nagyvárosokban, így több mint 150 ezerrel gyűjtött több szavazatot, mint republikánus ellenfele, és majdnem 3 százalékpontos különbséggel nyert. Wisconsinhoz hasonlóan itt sem fordított át sok megyét, csupán hármat: a Grand Rapids városát is magában foglaló Kentet, az északnyugaton található Leelanaut és az északkeleti öböltől délre lévő Saginaw-t. A szavazóköri adatokból látható, hogy a polarizáció Michigan esetében is inkább a demokrata szavazókra volt jellemző 2020-ban. Az állam szavazóköreinek 15 százalékából lényegében eltűntek a Trump-szavazók (a térképen sötétkékkel jelölt területek), míg a vidéki területek ebből a szempontból kevésbé – bár így is jelentős mértékben – polarizáltak.         Michigan szavazóköri eredményei a 2020-as amerikai elnökválasztáson – Forrás: Redistricting Data Hub Michigan képviselőházi eredményei itt már közelebb voltak az elnökválasztáséhoz, így a legtöbb szavazatot a Demokrata Párt jelöltjei zsebelték be (49,6 százalékot) és a 14 kongresszusi körzet felét ők nyerték meg. A félidős választásokon már eggyel kevesebb kongresszusi körzet járt Michigan államnak, mivel a népessége olyan mértékben csökkent a legutóbbi népszámlálás óta, hogy ez indokolttá tette a képviselők számának csökkentését. A környező államok egyébként szintén  vesztettek egy-egy képviselői helyet , mivel a népesség inkább a déli államokban nő. A megváltoztatott kerületi rendszerben a republikánusok vesztettek egy képviselőt, mivel a népességfogyás főleg az általuk uralt vidéki részeket érintette. Mindazonáltal a jobboldal előretörése Michiganben elmaradt, a Demokrata Párt tudta növelni a támogatottságát. A csatatérállamok közül  Nate Silver modellje  Michigannek adja a legnagyobb Demokrata párti előnyt, de még az is csak 0,6 százalékpontos. Az előzetes szavazásról tudható adatok alapján azonban Kamala Harris itt lehet a legnyugodtabb. A szavazatszámlálás alkalmával a fent már említett három (Kent, Leelanau és Saginaw) mellett még Muskegon megyét is érdemes figyelni, ugyanis az elmúlt két választáson ezekben volt a legközelebb az állás a 15 elektort adó állam végső eredményéhez. Pennsylvania Az előző két állam sormintáját követi Pennsylvania is, habár korábban sokkal inkább tekintették csatatérállamnak, mint a másik kettőt, amihez a nagy népességéből fakadó sok elektori szavazat (jelenleg 19) is hozzájött. Ráadásul az állam belső szerkezete is sokkal tagoltabb, hiszen itt található a szövetségi állam fővárosáért sokáig pályázó, a környező térséggel együtt hatmilliós Philadelphia és az elővárosaival együtt két és félmilliós Pittsburgh, míg az állam középső, vidéki része sokkal inkább a fejletlenebb térségek közé tartozik. 2016-ban Donald Trump meglepetésre és csak nagyon kevés szavazattal nyerte meg az államot, és vele az akkor még 20 elektori szavazatot, olyan megyéket maga mellé állítva, mint a hagyományosan demokrata párti Erie vagy Luzerne. Joe Biden a városi és jelen esetben főleg a külvárosi népesség körében tudta növelni a támogatottságát, átfordítva két megyét: az északnyugati Erie-t és a Philadelphiától északra fekvő Northamptont. Míg Trump 44 ezer szavazattal nyert Clinton ellen, addig Biden közel 80 ezer szavazatos különbséggel győzte le a republikánus ellenfelét. Az előzőekben megfigyelt polarizáció Pennsylvaniában is rendkívüli mértékű, annyi kiegészítéssel, hogy itt már a vidéki térségekben is bőven találunk olyan területeket, ahol demokrata szavazóval alig találkozhatunk. Ennek megfelelően az állam társadalma még polarizáltabb, mint az előző esetekben.         Pennsylvania szavazóköreinek eredményei a 2020-as amerikai elnökválasztáson – Forrás: Redistricting Data Hub A képviselőházi választásokon is rendkívül kiélezett volt a két párt jelöltjei közötti küzdelem. Végül a republikánusok annak ellenére, hogy az elnökjelöltjük nem nyerte meg az államot, a szavazatok több, mint felét (50,6 százalékát) bezsebelték, ezzel kilenc képviselői helyet szereztek, ahogy a demokrata jelöltek is kilenc győzelmet ünnepelhettek 2020-ban. A nagyvárosi demokrata – vidéki republikánus törésvonal pedig az ezeket a győzelmeket ábrázoló következő térképen is jól látszik. Pennsylvania körzeteinek száma is csökkent eggyel a 2020-as népszámlálás után, így csak 17-ben tartottak félidős választásokat 2022-ben. Összességében a szavazatok többségét két éve is a republikánus jelöltek kapták, ennek ellenére a demokraták kilenc, a republikánusok 8 körzetben tudtak győzni. Ez a kettősség abból fakadt, hogy két déli körzetben (a 13-asban és a 14-esben) nem is volt kihívója a hivatalban lévő republikánus jelöltnek. Nate Silver modellje alapján  Pennsylvaniában október végére rettentő szűken sikerült előnybe kerülnie Trumpnak, de ez csak hajszálvékony, 0,4 százalékpontos különbséget jelent. Miután ez továbbra is elhanyagolható különbség, így november 5-én bármi megtörténhet. Az viszont  biztosan kijelenthető , hogy Harris a cikkben bemutatott három állam megnyerésével be tudná biztosítani a győzelmét (ha minden olyan másik államban is nyer, ahol ő az esélyesebb), függetlenül a többi négy csatatérállam eredményétől. ", "site": "https://telex.hu/rovat/kulfold"}
{"title": "\n        Horn Gyula sétánytól a palacktartó gyűrűkig – maratoni ülést tartott a Fővárosi Közgyűlés, de nem értek a végére\n       ", "body": "\nSe főpolgármester-helyettes, se szervezeti és működési szabályzat (szmsz) – így ért véget október elején  a Fővárosi Közgyűlés alakuló ülése.  A közgyűlés első rendes ülésén hosszú a napirend: amellett, hogy megpróbálnak megegyezni az szmsz-ről – azon belül pedig Karácsony jogköreiről –, döntenek lakhatási kérdésekről, a felügyelőbizottsági és vezetői pályázatok sorsáról, de még palacktartó gyűrűkről és ingyenes kerékpár- és kutyaszállításról is is. Helyettese viszont most sem lett a főpolgármesternek. A kilencórás ülésen szavazások nem voltak, kizárólag a napirendi pontok vitája. A szavazást Karácsony javaslata szerint egy óra szünet után, egyben zavarják majd le a képviselők. Arról, hogy mit szavaztak meg külön cikkben számolunk be. A közgyűlés második ülése is nagy érdeklődés mellett indult, a képviselők mellett megjelent Nagy Ervin színész is, aki a Tisza Párt képviseletében az Emberi Erőforrások Bizottságának külsős tagja. Letette képviselői esküjét Kovács Gergely a Kutyapárt képviselője, miután az alakuló ülésen nem vett részt. Kovácsot a főpolgármester véletlenül „Karácsony Gergely képviselő úrként” konferálta fel, de gyorsan korrigálta magát. Kovács után esküt tettek a fővárosi bizottságok külsős tagjai is.         Nagy Ervin és Vitézy Dávid nyilatkozik a városházán – Fotó: Huszti István / Telex A képviselők a szavazás rendjéről is nehezen tudtak megállapodni. Karácsony azt tanácsolta, hogy a képviselők ne a napirendi viták tárgyalása után szavazzanak, hanem az ülés végén, külön döntsenek az egyes pontokról. Ezt a Fidesz, a Tisza és a Podmaniczy Mozgalom sem támogatta. Vitézy Dávid szerint ezt nem „derült égből” kell eldönteni. Karácsony azt tanácsolta, hogy ma próbálják ki az általa javasolt rendszert, majd döntsenek, hogy így működnek-e tovább. A főpolgármester ragaszkodott ehhez a rendszerhez, ezért így szavaznak majd. Szentkirályi Alexandra, a Fidesz frakcióvezetője napirend előtti felszólalásában a lakhatási problémákról beszélt. Szerinte Karácsonyék ebben kérdésében olyan projekteket csináltak meg, amik „jobb, ha meg se valósultak volna”. Szentkirályi elmondta, hogy kétszer is tárgyalt Nagy Márton miniszterrel a lakhatás kérdéséről, ahol a diákvárosról is szó volt. Ez a Fidesz frakcióvezetője szerint azon a területen valósulna meg Ferencvárosban,  ahova korábban is tervezték . Hozzátette: nem szégyen a fővárosnak beismerni, hogy a fővárosnak „beletört a bicskája” ebbe a kérdésbe, és segítséget kérni a kormánytól. „Én ezt üdvözlöm” – mondta Baranyi Krisztina. A ferencvárosi polgármester azt szeretné, hogy a projekt megvalósítása már holnap induljon el, hozzátette: ez több ezer kollégiumi férőhely kérdését oldaná meg, ami egyébként eleve kormányzati feladat. Vitézy Dávid is arról beszélt, hogy a diákváros építését ő is támogatja. Az szmsz-tervezetét  a főpolgármester újra benyújtotta. Ebben reagált a korábban felmerülő módosítási igényekre. Leírta, hogy a módosítók közül formailag vagy tartalmilag minden olyan javaslatot befogadott, amik nem ellentétesek az önkormányzati törvénnyel és „Budapest kiszámítható működésének érdekeivel”. A főpolgármester valamennyit engedett a Tisza és Podmaniczy Mozgalom által vitatott jogköreiből is, a két ülés közti döntési jogának jelentős részéről például lemondott. Emellett az szmsz részévé tette a Fidesz által javasolt antikorrupciós szobát, amit a  kormánypártok a parlamentben leszavaztak . A most benyújtott szmsz-ről ismét vita alakult ki. A tiszás Bujdosó Andrea megköszönte a főpolgármesternek, hogy javaslataikat beépítette az szmsz-be, de szóvá tette, hogy Karácsony egyes hatásköreit nem adta át, köztük a cégvezetők kinevezésének jogát. „Ez még mindig nem az az szmsz, amit mi jó szívvel el tudunk fogadni” – mondta Szentkirályi Alexandra. A Fidesz tovább csökkentené a fővárosi bizottságok számát, illetve Budapest Infó néven rendszeres sajtótájékoztatót várna el a főpolgármestertől, aminek ügyében Szentkirályi szerint Karácsony „szappanos angolnamozgást” végez.         Szentkirályi Alaxandra a közgyűlésben – Fotó: Huszti István / Telex Miután a képviselők fél órája vitáztak az szmsz-el kapcsolatos jogi kérdésekről Baranyi Krisztina szólt közbe: szerinte azzal, hogy erről ilyen hosszan vitáznak, teljesen elvesztették az emberek nagy részének érdeklődését. „Szerintem Budapest lakóit sokkal jobban érdekelnek más kérdések, mint ez a vita.” Javasolta a két óránkénti kávészünet bevezetését. Az alakuló ülésen a legnagyobb nézeteltérést a Vitézy Dávid által vezetett Podmaniczky Mozgalom és a Tisza, illetve Karácsony Gergely között az váltotta ki, hogy nem tudtak megegyezni, milyen jogkörök maradjanak a főpolgármesternél. Karácsony jogköreiből bőven adna a bizottságoknak és a közgyűlésnek, tanácsadói számát pedig 46-ról, 15-re csökkentené. Azonban Karácsony a cégvezetők kinevezéséről és a két ülés közti döntési jogkörökről nem akart lemondani. Ezt nem fogadta el a többség, így az alakuló ülésen végül halasztották a döntést. Vitáztak  Metropolisz Kerekasztal létrehozásáról . A Tisza javaslatának célja, hogy Budapest vezetésével létrehoznak egy kéthavonta összeülő egyeztető fórumot, amin a fővárosi kerületek és az agglomeráció képviselői vehetnének részt. Baranyi Krisztina szerint nincs feltétlenül szükség még egy ilyen „gittegyelet” létrehozására. Szerinte több ilyen egyeztető fórum is létezik már, de ezeknek valódi eredménye nem volt. Igazgatói pályázatok kiírása : a Tisza Párt előterjesztése is napirenden volt, amiben azt kérték, hogy egy olyan vezetőt  rúgjanak ki az Állatkert éléről , aki már nem is dolgozik ott. A párt korábban közölte: a hangsúly itt nem a vezetőn van, hanem azon, hogy az állatkert négy éve főigazgató, másfél éve pedig operatív igazgató nélkül működik. A Tisza szerint ennek is köszönhető, hogy az ülés napirendjének része a főigazgatói pályázat kiírása. A Fővárosi Állat- és Növénykert vezetői pályázatának kiírását végül későbbre halasztanák a kormány oldalán kialakult „zavaros jogi körülmények” miatt, de várhatóan pályázatot írnak majd ki a Fővárosi Önkormányzat Gyulai Idősek Otthona és a Budapesti Módszertani Szociális Központ és Intézményei (BMSZKI) vezetői pozíciójára is.         A Tisza képviselői – Fotó: Huszti István / Telex Igazgatósági és felügyelőbizottsági tagok:  Karácsony Gergely bejelentette, hogy az igazgatósági és felügyelőbizottsági tagokról további egyeztetésig, a szakmai és „törvényes minimum” teljesítéséig nem fognak szavazni, ezeket a döntéseket elhalasztja. A főpolgármester arról beszélt, hogy a megegyezés érdekében újra egyeztetéseket fog kezdeményezni. Karácsony szerint úgy nehéz lesz megegyezniük, ha nem beszélgetnek a kérdésről, szerinte ha Jézus Krisztust terjesztené be, azt sem támogatnák. Az igazgatóságoknál és a felügyelőbizottságoknál szorít az idő, ugyanis a jelenlegiek megbízása november 15-én lejár. Déri Tibor érdeklődött is hogyan tervezik ezt megoldani, lesz-e a rendkívüli közgyűlés, de a főpolgármester erre nem tudott válaszolni. Tüttő Kata szerint erről a kérdésről ma vagy a jövő héten kell dönteni, mert helyettes nélkül működik a főváros, de igazgatóságok nélkül nem. Karácsony jelezte, hogy hétfőre újabb egyeztetést . kezdeményez, de ma szerinte nem tudják megoldani ezt a problémát. Azt egyébként  Tisza javasolta , hogy a főpolgármester által kiírt, majd kétszer is meghosszabbított igazgatósági és felügyelőbizottsági tagságokra kiírt pályázatot, illetve a fővárosi cégek vezetői pozícióira kiírtakat is vonják vissza. Ezt röviden azzal indokolták, hogy a kiírás az új közgyűlés megalakulása előtt 25 nappal történt, emellett szerintük be kellene vonni a Tulajdonosi Bizottságot egy új pályázat kiírásába. Még szeptemberben derült ki, hogy Karácsony Gergely átalakítja a fővárosi cégek vezető- és ellenőrző testületeit: a pozíciókra pályázni kell, és kevesebb lesz a felügyelőbizottsági és az igazgatósági tag is. „Még kalapálni kell” – a diákmozgalmak programjáról vitáztak Az elmúlt napokban a Karácsony Gergely által benyújtott, a kampányban őt támogató három diákszervezet programjáról vita alakult ki a fővárosi képviselők között. Az  ügy hétfőn indult , mikor Baranyi Krisztina, Ferencváros polgármestere hétfőn arról  posztolt , hogy szerinte megint összeállt a Fidesz és a Tisza Párt, méghozzá „egy szimbolikus ellenzéki ügy ellen”. Az ügyre a három érintett diákszervezet (Egységes Diákfront, az ADOM Diákmozgalom és a Fridays For Future) is reagált. Szerintük más diákszervezet nem nagyon tud szabad szemmel látható aktivitást felmutatni az elmúlt két évben, de jelezték: készek tárgyalni bárkivel. Az ügyet a  Tisza egy módosítóval  és a szervezetekkel való tárgyalással próbálta a megoldás irányába mozdítani, hasonló módosítót nyújtott be Vitézy Dávid is. ​Karácsonyt meglepte a diákszervezetekkel kapcsolatos javaslata ilyen vitát váltott ki, mondta az ülésen. „Büszke vagyok, hogy ők engem bíztak meg ennek a programnak a végrehajtásával.” Szerinte pont a javaslatban szereplő konkrétumokról nem esett szó, „a vita arról szólt, hogy kik ezek a srácok, arról szólt, hogy melyik főpolgármester-jelöltet támogatták”. Ezt rosszindulatúnak tartja, szeretné, hogy a program érdemi részeiről ma döntsenek.         Vitézy Dávid – Fotó: Huszti István / Telex A diákmozgalmak egyik aktivistája is felszólalt, aki azt kérte a képviselőktől, hogy a javaslatokkal és ne a politikával foglalkozzanak. Vitézy Dávid szerint neki nem az ötletekkel van baja, azokat szerinte „ki kellene kalapálni”, rendesen megvizsgálni, hogy azok hogyan valósíthatóak meg. A tiszás Barna Judit pedig megismételte, hogy ők kiterjesztenék az egyeztetést, de sérelmezte, hogy a Tisza egyes módosítóit nem fogadták be. Baranyi szerint „képmutatás és porhintés” volt a bizottsági üléseken, ahol ezt a javaslatot tárgyalták. Vitézyt idézte, aki állítása szerint azt mondta, hogy Karácsony a „plakátrongálását akarja meghálálni” a diákoknak. „Ezek a diákszervezetek álltak ki hóban fagyban, ezeket a diákokat gázspray-zték le, ültek ott a kockakövön. Ezek a diákszervezetek álltak ki a jövőnkért. Ne nyugtatgasson engem, Vitézy képviselő úr! Tudja, hány plakátomat szaggatták le? És emiatt óvodás bosszút állni ilyen gyerekeken?! – mondta Baranyi. Felháborítónak tartja, hogy a Tisza és Vitézy szakmaiságról beszél, mikor ezek a diákok kérnek támogatást a fővárostól. ”Olyan módosítókat adtak be, amivel ezt a javaslatot kiherélik.„ Szerinte a diákok többet tettek a demokráciáért, mint az ülésteremben bárki. Vitézy Dávid szerint a diákok politikai célú felhasználása történt a kampányban. ”Én nem mondom azt, hogy ne támogassuk a javaslatokat, de kell azon dolgozni, hogy ezekből a javaslatokat meg lehessen valósítani„ – mondta. Lakhatás és rezsitámogatás Karácsony Gergely javaslatában  – ami a közgyűlés ötödik órájában még csak az ötödik napirendi pont a 28-ból– több pontot is megfogalmazott a fővárosi lakhatási programok kormányzati elősegítése érdekében. Ezek közt szerepel, hogy a kormány tegye közzé az Európai Unió strukturális alapjaiból finanszírozott fővárosi lakhatási programok felhívását, de az is, hogy a kormány kétéves moratóriumot vezessen be az Európai Gazdasági Térségen kívüli országok állampolgárainak budapesti lakásvásárlására. Vitézy Dávid  lakhatással kapcsolatos előterjesztésében  szerepel, hogy alkossanak egy új, piaci együttműködésre is alapozó koncepciót a megfizethető lakhatás érdekében. Ezzel párhuzamosan pedig állítsák le a kelenföldi kollégium értékesítését. Vitézy szerint a lakásépítési modellnek a lényege, hogy az ingatlanfejlesztő a telek vagy földhasználat jogáért, illetve a fejlesztést lehetővé tévő építési jogokért cserébe biztosítja, hogy az általa fejlesztett lakásállomány meghatározott százaléka felett a Fővárosi Önkormányzat bérlőkijelölési jogot szerezzen, egyben hosszú távra lakbértámogatási kötelezettséget vállaljon az általa kijelölt kedvezményes bérlőknek. Hasonló javaslatot nyújtott be a Fidesz is: ők sem adnák el a kelenföldi kollégiumot, de az ingatlanállomány felülvizsgálatáig más fővárosi épületet sem. A Fidesz a kelenföldi épületet lakhatási célra használná fel. Korábban ezzel kapcsolatban a főváros jelezte: az épületre túl nagy összeget kellene rákölteni ahhoz, hogy újból használható legyen, arra pedig még nagyobbat, hogy új funkciót kapjon. A Fidesznek emellett olyan  javaslata  is volt, hogy a jelenlegi fővárosi lakásrezsi támogatást helyett újat rakjanak össze. Szentkirályi Alexandra szerint a mostani rendszert rosszul dolgozták ki, ehelyett a (kormánypárti) kerületekben alkalmazott, általa jónak minősített módszereket venné alapul. Karácsony szerint minden rendszer lehet jobb, ezért támogatja hogy a jelenlegit vizsgálják felül. Hozzátette: más költségvetési lehetőségeik vannak, mint a kerületeknek. Szentkirályi egy másik  előterjesztésében  a tavasszal létrehozott Fővárosi Lakásügynökség munkáját is kifogásolta: ”sikertelen kísérletnek„ nevezte. ”Nyolc lakás egy fél éve működő ügynökségnek a mérlege„, mondta. Azt tanácsolta, hogy az ügynökségre szánt források helyett Karácsony tárgyaljon a kormánnyal a Terület- és Településfejlesztési Operatív Program Plusz pályázatok keretében a kollégiumi férőhely bővítésről és a megfizethető szolgálati lakások kialakításáról. A  főpolgármester a javaslatról kedden azt írta : ”az egyik »nagyszerű« javaslat a szemétbe dobná a főváros által előkészített, EU-s pénzből megvalósítandó 20 milliárdos lakhatási programot„. Karácsony az ülésen is hangsúlyozta, hogy nem támogatja a Fidesz javaslatát. A hosszú vita egy pontján Radics Béla, a Fidesz képviselője a Tisza Párt EP-képviselőjének, Gerzsenyi Gabriellának egyik állítólagos mondatát idézte, amiben arról beszélt, hogy a kormány mostani rezsicsökkentése nem ér semmit, véget kell neki vetni. Radics azt mondta, hogy emiatt ”napok óta nem alszik\", és azt tanácsolta a közgyűlésnek, hogy határozatban álljanak ki a rezsicsökkentés mellett. Az ülés hatodik órájában, mikor még csak az ötödik napirendi pontot tárgyalták a képviselők a 28-ból a Kutyapárt így foglalta össze a helyzetet: A Fidesz szerint “politikai műbalhé” a HÉV-járatritkítás körüli vita Vitézy Dávid, a Podmaniczky Mozgalom frakcióvezetője több előterjesztést is benyújtott. A képviselő javaslata alapján a Fővárosi Közgyűlés  kiáll a HÉV-ritkítások ellen  és a vonalak mihamarabbi fejlesztése mellett. Egy nyilvánosságra került tervezet szerint 2025-től ritkították volna a HÉV-eket, de Hegyi Zsolt MÁV-vezérigazgató közölte: nem lesz menetrendváltozás. Vitézy úgy tudja, hogy a MÁV elkezdte azoknak a HÉV-eknek a vizsgáztatását, amik szükségesek a mostani menetrend fenntartásához, mondta a közgyűlés ülésén. A Fidesz szerint “politikai műbalhé” és hangulatkeltés az ezzel kapcsolatos politikai vita, mivel Lázár János és a MÁV vezérigazgató is kimondta, hogy nem lesz ritkítás. Keszthelyi Dorottya (DK) szerint az egy “hazárdjáték”, amit a MÁV csinál a HÉV-ekkel, ezért a kormánynak mindent meg kell tennie, hogy hazahozza az uniós pénzeket, amiből új szerelvényeket tudnak beszerezni. “Egyszer elmehetnénk közösen és tesztelhetnénk a HÉV-járatokat” – tanácsolta a Tisza Párt képviselője, Barna Judit, aki külvárosi lakósként jelezte: a HÉV-eket igenis sokan használják. Palacktartó gyűrűk, éjfél utáni metró, ingyenes kutya- és kerékpárszállítás Vitézy Dávid egy másik  előterjesztésében  azt javasolta, hogy a fővárosban a nagyobb csomópontoknál és a belvárosban legyen több, 0-24-es palack-visszaváltási lehetőség, ehhez a főpolgármesternek a MOHU-val kellene egyeztetnie. Ezentúl a kukák mellett létrehoznának  palacktartó gyűrűket , így a rászorulók az oda helyezett visszaváltható üvegeket gyűjthetnék össze. Ennek a megvalósítását és a megjelenését a Fidesz frakcióból kérdőjelezték meg a képviselők. Vitézy javaslatára közösen,  határozati javaslatban állnának ki  amellett, hogy az országos múzeumok maradjanak Budapesten. Azt szeretnék, hogy ne költözzön el a Közlekedési és a Természettudományi Múzeum, és az Iparművészeti Múzeum felújítását pedig mihamarabb kezdjék el. A Lázár János döntése értelmében a debreceni BMW-gyár mellé költöző Közlekedési Múzeum ötletpályázatának eredményt a napokban már ki is hirdették. Baranyi Krisztina szerint az ilyen kormánynak küldött felterjesztéseknek nincs értelme. Ezzel a fideszes Gulyás Gergely is egyetértett. Szintén a Podmaniczky Mozgalom frakcióvezetőjének javaslata, hogy bérlettel rendelkezőknek lehessen kutyát és kerékpárt szállítani külön jegy nélkül is a BKK járatain. A BKK kedden közölte, hogy tervezték az ingyenes kutya- és kerékpárszállítás bevezetését, így a főváros jóváhagyásával ez meg is történhet 2025 elején. Ugyanebben az előterjesztésben azt is  kezdeményezte  Vitézy Dávid, hogy pénteken és szombaton járjon éjfél után is a metró, illetve vizsgálják felül Budapest éjszakai buszhálózatát. A részletekről szóló javaslatot jövő év február végéig kellene bemutatni, ezután döntenének a részletekről. Erről a BKK azt írta, hogy 2024-től már tervezték a hosszabb üzemidő bevezetését, de ennek több mint 100 milliós költségvonzata nem állt rendelkezésre. A helyzetet folyton monitorozzák, a továbbiakról pedig a Fővárosi Közgyűlés döntése szerint gondoskodnak majd. Vitézy olyan  előterjesztést is benyújtott , ami azt írná elő, hogy a főváros erősítse meg a BKK-t és alkossanak egy korszerű, a közlekedésbiztonság szempontjait érvényesítő közútkezelési rendeletet. Vitézy ezt így foglalta össze: „a BKK eredeti, 2010-ben elfogadott, de később megcsonkított működési modelljét ideje helyreállítani. Ehhez szükséges, hogy a központ újra teljes hatáskörrel feleljen az összes budapesti közút forgalmi rendjéért, a különböző közlekedési ágazatok szempontjainak összehangolásáért”. Baranyi Krisztina Vitézy Dávid javaslatai után azt javasolta képviselőtársának, hogy esetleg a BKK és a Budapest Közút vezérigazgatói posztjáért is. Baranyi ötletét a főpolgármester hangos nevetéssel fogadta. Szintén Vitézy Dávid előterjesztése, hogy olyan reptéri vasút terve mellett álljon ki a Fővárosi Közgyűlés, ami integrálva van a közösségi közlekedésbe. Szintén ebben a javaslatban szerepel, hogy felkérik a főpolgármestert, hogy kezdeményezze a kormánynál a vasútfejlesztési projekt kiválasztását, a pályázat elkészítését és benyújtását az Európai Bizottság 2024. szeptember 24-i CEF-felhívásának kohéziós vasútfejlesztési prioritására. Erről a napirendi pontról is hosszan vitázták a képviselők, szóba került a ferihegyi út felújítása és az is, hogy van-e bármi értelme a hasonló előterjesztéseknek. Orbán Balázs neve is előkerült a Horn Gyula sétány átnevezéséről szóló vitán A fideszes Radics Béla  előterjesztésében  azt kérte, hogy a korábban vitákat kiváltó XIII. kerületi Horn Gyula sétányt nevezzék át. Budapest Főváros Kormányhivatala korábban jogsértőnek találta a XIII. kerületi Horn Gyula sétány elnevezését, amely így hatályon kívül helyezte a Fővárosi Közgyűlés változtatásról szóló rendelkezését. Az ügyben változás nem történt, a sétány azóta is Horn Gyula nevét viseli, de a Fidesz most Pesti srácok sétányra változtatná. Vitézy Dávid ehhez a javaslathoz egy módosítót nyújtott be: azzal rendezné ezt a vitát, hogy visszahozná a korábbi szabályozást, azaz csak arról lehet közterület elnevezni, aki már 25 éve meghalt, vagy még halála előtt Budapest díszpolgára lett. „Ez az időtáv biztosítja, hogy a közterületi elnevezések az idővel megszilárduló társadalmi konszenzust tükrözhessék” – írta képviselő Facebook posztjában. Ezt a fideszes Radics Béla is támogatta. A DK-s Szaniszló Sándor  Orbán Balázs ‘56-tal kapcsolatos mondatait idézte . “Azt gondoltam, ha valaki nem hozza fel az ’56-os hősöket, akkor azok önök lesznek” – mondta. Szerinte a Fidesznek a következő 40 évben évben nem kellene szájára vennie az 1956-os hősök nevét. A Kutyapárt részéről Döme Zsuzsanna azt tanácsolta, hogy lehetne a sétány neve Horn Gyuláné, “ezzel akkor több lenne a nőről elnevezett közterület is”. ", "site": "https://telex.hu/rovat/belfold"}
{"title": "Hadas Kriszta halála: a frontok miatt sok most a hirtelen rosszullét ", "body": "Hidegfront és melegfront váltja egymást folyamatosan. Az elmúlt napokban nem csak Hadas Kriszta lett rosszul, többen ájultan estek össze nyilvános helyeken. \nA Bors elsők között számolt be  Hadas Kriszta  magyar újságíró, szerkesztő, riporter, egyetemi oktató tragikus halálhíréről 2024. október 31-én csütörtökön délután.  Hadas Kriszta szívrohamot kapott , a kiérkező mentősök sokáig küzdöttek érte, de sajnos már nem tudták megmenteni az életét.  De nem csak ő esett ájultan össze: az elmúlt napokban két alkalommal is riasztottak mentőt egy gyorsétterembe, ahol szintén összeesett két vásárló.  A hét közepén még tapasztalható  anticiklon  több káros jelenséget is hozott magával, melyek a lehűléssel, a  légköri folyamatok  alakulásával és a  frontokkal  együtt a te egészségedre is hatással lehetnek. Hadas Kriszta 53 éves korában elhunyt Fotó: BORS / FEJER BALINT A magasban már megindult a hideg levegő beáramlása, ami miatt az arra érzékenyek már hidegfront jellegű tüneteket tapasztalhattak - hívta fel a figyelmet  dr. Pintér Ferenc  meteogyógyász, a Meteo Klinika igazgatója az október 29-30. környékén észlelhető jelenségek kapcsán. A  szakember  szerint az utóbbi napok egyre ködösebb, párásabb, szennyezettebb levegője sem segít. Nem is beszélve arról, hogy mennyi probléma adódik a  fokozott terhelések és a frontok  miatt. A fiatalok esetében is kialakulhatnak negatív hatások. Bár a következő napokban a hőmérséklet viszonylag magas, a negatív folyamatok erősödnek. A hétvégén pedig erős hidegfront betörése várható - jelezte előre a  meteogyógyász  október 29-én kedden. Ezek szerint már akkor megfigyelhető volt, hogy az időjárás változásaira érzékenyek szervezete plusz terhelésnek van kitéve. Az  egészségügyi állapot romlása , az immunrendszer gyengülése, a fertőzések kialakulása, a mentális állapot romlása, néhány olyan tényező, melyek ilyenkor jellemzők lehetnek. A  szív- és érrendszeri megbetegedések , a  vérnyomás ingadozások  és rossz közérzet pedig akár több napon át is tapasztalható. Egyre brutálisabb frontokkal kell megküzdeni - Az anticiklon összeomlása után más frontális helyzet alakul ki. A markáns hidegfront képében érkező változás nemcsak a talajmenti, hanem a 2 méteren mért fagyokat is előre vetíti az ország több pontján  - mondta el a hétvégi időjárás kapcsán  dr. Pintér Ferenc . A  hideg levegő beáramlása  pedig az erősen  frontérzékenyek  számára már a kezdetektől érzékelhető, holott még viszonylag sok napsütésben lehet részük. Erősödtek a légzőszervi és a keringési rendszerhez köthető problémák, aminek ezek a változások az okai. Gyakrabban alakul ki nehéz légzés, ilyenkor szívpanaszok is gyakrabban jelentkeznek és ehhez kapcsolódóan gyakoribbak a szorongásos panaszok és a mellkasi diszkomfort érzet - hangsúlyozta a  szakember , aki szerint ilyenkor jobban oda kell figyelnünk magunkra és egymásra. Ami pedig a mostani, ünnepi hétvégét illeti, az elvonuló  markáns hidegfront  után előbb egy  melegfront , majd egy  újabb hidegfront  növeli a terhelő tényezőket. A szervezet ugyanis nem tud kellő időben reagálni ezekre a gyors és egyesével is megterhelő változásokra. Ebben az időszakban olyan terhelő tényezőkre és azok hullámzására kell számítani, mely minden ember szervezetére hatással lesz - tette hozzá a  meteogyógyász . A héten kialakuló frontok az egészséged is veszélyeztetik (Képünk illusztráció) Fotó: Pixabay Egy ország gyászolja most Hadas Krisztát Az országszerte kedvelt televíziós október 31-én, csütörtökön délután  szívrohamot kapott , amit nem élt túl, így 53 éves korában elhunyt. A Magyar Televízió, a TV2, az RTL Klub és az ATV munkatársa is volt. Nevéhez fűződik az Igazi vészhelyzetben, illetve a Gyerekkórház című dokumentumfilm-sorozat. Hadas Kriszta  munkáját számos elismeréssel jutalmazták. 2001-ben a Magyar Orvosi Kamara – Szakmai Díját vehette át, 2002-ben és 2003-ban Az év szerkesztő-riportere, egy évre rá Az év médiaszemélyisége elismerésben részesült. Két éve, 2022-ben a Prima Primissima Közönségdíjasa lett.   ", "site": "https://www.borsonline.hu/cimke/veszely"}
{"title": "\n        Újabb kártérítést kaphatnak a fukusimai atomkatasztrófa károsultjai\n       ", "body": "\nEgymilliárd jen (mintegy 3 milliárd forint) kártérítés megfizetésére kötelezte egy japán bíróság szerdán a tokiói kormányt, illetve a katasztrófa sújtotta fukusimai atomerőművet üzemeltető Tokyo Electric Power (Tepco) vállalatot. A szendai felsőbíróság megállapította az állam és a Tepco felelősségét, amiért nem hoztak megfelelő intézkedéseket a 2011-es katasztrófa megelőzésére. Körülbelül harminc hasonló per indult eddig az országban, de ez az első alkalom, hogy egy felsőbíróság felelősként nevezte meg az államot, ami a szakértők szerint precedensértékű lehet.  A törvényszék kiemelte: az illetékes állami hivatalnak szigorúbb biztonsági intézkedéseket kellett volna előírnia az üzemeltető vállalat számára, ugyanis már egy 2002-es szakértői jelentésben figyelmeztettek arra, hogy a térségben nagy kockázata van egy hatalmas erejű szökőárnak.  A szerdán megítélt egymilliárd jenes összeget a kitelepített 3550 felperes között fogják szétosztani, akik a keresetükben ugyanakkor 28 milliárd jent követeltek.  Sajtótájékoztatóján a kormányszóvivő kijelentette, hogy tanulmányozni fogják az ítéletet, utána döntenek a következő lépésekről.  A kabinet korábban azzal érvelt, hogy lehetetlen lett volna előre megjósolni a történteket. A Tepco pedig közölte, hogy már eleget tett meghatározott kártérítési kötelezettségeinek.  A 2011. március 11-i nagy erejű földrengést követő cunami a Fukusima I. atomerőmű három reaktorát is súlyosan megrongálta, és a radioaktív sugárzás következtében a környéken mintegy 160 ezer embert kellett kitelepíteni otthonából, s több mint 50 ezren még mindig nem térhettek vissza. ", "site": "https://telex.hu/rovat/kulfold"}
{"title": "\n        Árnyékkormányt alakít Szvetlana Tyihanovszkaja\n       ", "body": "\nNem lehet tétlenkedve nézni azt, ahogy az ország egyre jobban a válságba süllyed. „Éppen ezért, hogy megrendezzük az új választásokat, folytatom a fehérorosz társadalom demokratikus erőinek összefogását szolgáló munkámat” – írta az ellenzéki politikus, aki a Telegram üzenetküldő szolgálat csatornáján jelentette be, hogy árnyékkormányt alakít. Az  árnyékkormány  hagyományosan ellenzéki politikusokból álló, jellemzően nem hivatalos csoport, akik általában a kormányzó minisztérium szerkezetét követve alternatív testületet alkotnak. Céljuk általában annak a bemutatása, hogy bizonyos kérdésekben az adott ellenzéki párt hogyan cselekedne, ha kormányon lenne. A politikus emberi jogi biztosnak nevezte ki Harri Pahanjalo belarusz jogászt és jogvédőt, a gazdasági reformok irányítója Aljasz Aljahnovics lesz. Pahanyjalo sok éven át ügyvédként emberi jogi kérdésekkel foglalkozott hazájában, ismert újságírókat is védve. Több mint húsz évig a belarusz helsinki bizottság elnökhelyettese volt. Aljahnovics, a CASE Belarus nevű gazdasági elemzőközpont elnöke, számos fehérorosz gazdasági reform kidolgozója. Tyihanovszkaja más árnyéktisztségekről nem tájékoztatott. Oldalán azt írta, nem elég, hogy Alekszandr Lukasenko elnök rendszere nem törvényes, de nem is tudja megoldani az előtte álló feladatokat. Ilyen körülmények között nem lehet tétlenkedve nézni azt, ahogy az ország egyre jobban a válságba süllyed, írja az MTI. Az augusztus 9-én tartott elnökválasztáson Lukasenko a hivatalos eredmények szerint a voksok mintegy 80 százalékát szerezte meg, hatodszor is elnyerve a mandátumot. A második helyre befutó Szvetlana Tyihanovszkaja azonban magát tartja győztesnek, bár a hivatalos adatok szerint csak a szavazatok 10,12 százalékát kapta. Az ellenzék csalásra hivatkozva nem fogadja el az eredményt, és az időközben Litvániába menekült Tyihanovszkaját tekinti legitim államfőnek. ", "site": "https://telex.hu/rovat/kulfold"}
{"title": "\n        Szükségállapotot hirdethetnek Csehországban a koronavírus terjedése miatt\n       ", "body": "\nCsehországban szükségállapot kihirdetését fogja javasolni Roman Prymula egészségügyi miniszter. A politikus hétfői nyilatkozata szerint ez az egyetlen módja annak, hogy megfékezzék az egyre terjedő koronavírus-járványt, írja az MTI. „Ezt mindenképpen meg kell tennünk. Anélkül nincs sok esélyünk. Úgy gondolom, hogy ezt már a kormány következő ülésén megteszem” – válaszolta Roman Prymula a Respekt.cz internetes hírportálnak hétfőn arra a kérdésre, hogy a koronavírus-járvány erősödése miatt kérni fogja-e a szükségállapot kihirdetését. A kormány következő ülése jövő hét hétfőn lesz, ugyanakkor Andrej Babiš miniszterelnök a Nova televíziónak azt mondta hogy már a szerdai, rendkívüli kormányülésen is kihirdetik a szükségállapotot. A cseh kormány március 12-én hirdette ki a szükségállapotot, amely több hosszabbítás után május 17-ig volt érvényben. A jelenlegi szabályozás szerint a szükségállapotot a kormány hirdeti ki legfeljebb 30 napra, de haladéktalanul értesítenie kell döntéséről a képviselőházat, amely azt megerősíti, vagy hatályon kívül helyezi. Jan Hamácek belügyminiszter, az országos válságstáb elnöke is azt mondta a közszolgálati televízió vasárnapi vitaműsorában, hogy mérlegelni kellene valamiféle vészhelyzet kihirdetését, mert gondok adódhatnak a szükséges egészségügyi személyzet biztosításával. Az egészségügyi miniszter már a múlt pénteken jelezte, hogy a héten az óvintézkedések további szigorításával kell számolni, elsősorban a gyülekezés korlátozásáról van szó. Vasárnap egy másik nyilatkozatában azt mondta, hogy napokon belül legfeljebb 20 személyben korlátozzák a szabadidős tevékenységekben való részvételt, de a részletek egyelőre nem ismeretek. Csehországban szeptemberben gyorsan nőtt a koronavírus-fertőzés miatt kórházi kezelést igénylő súlyos esetek száma. Sokan attól tartanak, hogy néhány héten belül esetleg hiány lehet a speciális, lélegeztetőgéppel ellátott kórházi ágyakból. Az egészségügyi minisztérium honlapján hétfőn közölt legfrissebb kimutatások szerint jelenleg 820 személyt kezelnek a kórházakban, ami több mint négyszerese a hónap eleji számoknak. Az orvosok szerint 175 személy esete minősül súlyosnak, ők lélegeztetőgépre szorulnak. A koronavírus okozta halálesetek száma hétfőn 615-re emelkedett az országban. Szlovákiában is szigorítanak Októbertől Szlovákiában is szigorodnak a járványellenes intézkedések , a kormány szerdán dönt a vészhelyzet ismételt kihirdetéséről – jelentette be Igor Matovic szlovák kormányfő a Központi Válságstáb ülése után a Markíza televízióban hétfőn, a koronavírus-fertőzöttek számának emelkedésére hivatkozva, írja az MTI. Szlovákiában még márciusban hirdetett rendkívüli helyzetet a kormány a koronavírus terjedése miatt, ami jelenleg is hatályban van. A rendkívüli helyzet márciusi kihirdetése után néhány nappal egészségügyi vészhelyzetet is kihirdettek. Ez utóbbi – legfeljebb 90 napra érvényesíthető –, így júniusban lejárt. Az a vészhelyzet, amelynek kihirdetésére ezúttal készül a szlovák kormány, az egészségügyi vészhelyzetnél szélesebb körű intézkedéseket tesz lehetővé, általánosabb jellegű lesz. „A helyzet további romlásának megfékezéséhez szükséges a vészhelyzet bevezetése” – indokolta a lépést Igor Matovic. A szlovák kormányfő több más, a válságstáb által hétfőn elfogadott szigorításról is beszámolt. Ezek egyike, hogy októbertől betiltják Szlovákiában csaknem az összes tömegrendezvényt. Ez alól kivételt csak az esküvők, keresztelők, temetések és az önkormányzati ülések kapnak, illetve azok a rendezvények, amelyek szervezői biztosítani tudják, hogy az összes résztvevő negatív eredményű Covid-19 tesztet tud felmutatni. Ugyancsak októbertől ismét korlátozzák a vendégek és a vásárlók számát az üzletekben és vendéglátóhelyeken, utóbbiakból csak az ülőhellyel rendelkezők tarthatnak nyitva. Ismét szigorodnak a maszkviselésre vonatkozó rendelkezések, ezek októbertől kül- és beltéren egyaránt kötelezőek lesznek, amennyiben nem tartható fenn a legalább kétméteres távolság az egyes személyek között. Az elmúlt héten az is felmerült, hogy Szlovákia utazási szempontból a kockázatos országok listájára teszi Magyarországot és Ausztriát, ezt a felvetést azonban a Központi Válságstáb nem hagyta jóvá, mert mindhárom országban hasonló a járványügyi helyzet, és így egy ilyen intézkedésnek nem lenne értelme. A Nemzeti Egészségügyi Információs Központ hétfőn közzétett adatai szerint Szlovákiában vasárnap mintegy kétezer teszt elvégzése alapján 265 új fertőzöttet regisztráltak. Az országban mintegy három hete többé-kevésbé folyamatosan emelkedik az újonnan regisztrált fertőzötteknek az egyhetes adatok alapján számolt napi átlaga is. Ez vasárnap 360 volt, vagyis duplája az egy héttel korábbi adatnak. Szlovákiában a járvány tavaszi megjelenése óta eddig összesen 9343 személynél mutatták ki a koronavírus jelenlétét, az aktív esetek száma pedig 5086. Eddig hivatalosan 44-en haltak meg a betegség következtében. Az országban eddig már több mint 447 000 vírustesztet végeztek el. (Borítókép: A prágai metró 2020. szeptember 22-én. Michal Cizek / AFP) ", "site": "https://telex.hu/rovat/kulfold"}
{"title": "\n        Hihetetlenül olcsón vásárolt ki egy önkormányzati üzlethelyiséget egy belvárosi képviselő lánya\n       ", "body": "\nNagyon nagy kedvezménnyel vásárolt meg a kerülettől egy jó helyen lévő boltot egy V. kerületi fideszes képviselő lánya –  írja a 24.hu . A lap információi szerint Szágerné Fazekas Éva kerületi fideszes képviselő lányának cége a környék négyzetméteráraihoz képest közel milliós engedménnyel jutott hozzá egy Bajcsy-Zsilinszky úti virágüzlet tulajdonjogához, miután a fideszes többségű képviselőtestület megszavazta, hogy 41,4 millió forintért privatizálható a helyiség. Ez a bérlőnek járó 18 millió forintos kedvezménnyel együtt lett ennyi, eredetileg 59,15 millióra becsülték fel a 108 négyzetméteres (+ 18 nm galériás) ingatlant. A 24.hu gyűjtése szerint kirívóan alacsonynak számít már az eredeti ár is, találtak olyan, szintén kirakatos, Bajcsy-Zsilinszky úti  üzlethelyiséget , amelynek a szóban forgó ingatlanhoz képest közel hatszoros a négyzetméterára (1,8 millió forint). A lap birtokába jutott bérleti szerződés szerint nem csak a Száger Anna Anemone Brigid Kft.-je által fizetett vételár volt kedvezményes, hanem az eddigi bérleti díj is: a cég havi 260 ezer forintot fizetett a használatért. A 24 úgy tudja, személyes érintettsége miatt a virágüzletről szóló testületi szavazásnál Szágerné – aki egyébként a Belváros-Lipótváros Vagyonkezelő Zrt. felügyelőbizottságának elnöke – nem nyomott gombot, de a maradék 9 fideszes képviselő támogatta a privatizációt. Az eladásra szánt önkormányzati ingatlanokhoz a Belváros-Lipótváros Vagyonkezelő Zrt. cég készíti például az értékbecsléseket, miután a bérlők részéről megérkezett a vételi ajánlat. Az V. kerületben a privatizált ingatlanvagyon meghaladja a kétmilliárd forintot az idén. ", "site": "https://telex.hu/rovat/belfold"}
{"title": "\n        A börtönből üzent Kiss László óbudai polgármester\n       ", "body": "\n„Szolidaritást vállalok minden politikai koncepciós perben meghurcolttal, így Fekete-Győr Andrással és Szarvas Koppány Bendegúzzal is! Álljunk ki minden politikai üldözött mellett!” – ez az üzenet jelent meg szerdán reggel Kiss László polgármester  Facebook-oldalán  azzal a kitétellel, hogy azt nem ő tette közzé, hanem az adminok, merthogy Kiss letartóztatásban ül, „Facebook-oldalát kérésére a kézírásos magánleveleiben küldött iránymutatása alapján, nyilvánosságnak szánt szövegeivel” frissítik. A Fővárosi Ítélőtábla október közepén harmadfokon  elítélte  Fekete-Győr Andrást, a Momentum országgyűlési képviselőjét csoportosan, társtettesként elkövetett hivatalos személy elleni erőszakért, miután egy 2018-as tüntetésen füstgyertyát dobott a rendőrsorfal elé a Parlamentnél. Az ítélet jogerős. A párt korábbi elnöke egy év börtönbüntetést kapott, két év próbaidőre felfüggesztve. Az ügy elsőrendű vádlottját, a szintén momentumos Szarvas Koppány Bendegúzt is elítélték: ő 2 év szabadságvesztést kapott 3 évre felfüggesztve. Fekete-Győr a bírósági ítélet után  bejelentette , hogy nem várja meg, hogy az Országgyűlés a büntetés miatt megfossza a mandátumától, hanem átadja azt Cseh Katalinnak, a Momentum volt EP-képviselőjének. Kisst László óbudai polgármester augusztus közepe óta van letartóztatásban. Őt azzal vádolják, hogy 2019-es polgármesterré választása után korrupciós hálót épített ki: megbízásokat adott baráti cégeknek, de ezek összegének egy részét visszakövetelte saját magának. Mivel előzetes letartóztatásban volt, az óbudai  képviselő-testületi ülést  a  fogdából kellett összehívnia . ", "site": "https://telex.hu/rovat/belfold"}
{"title": "\n        Vasvillával szúrt vállba egy kormánytisztviselőt egy férfi Csongrád-Csanádban\n       ", "body": "\nVasvillával támadt a nála környezettanulmányt készítő kormánytisztviselőkre egy férfi Csongrád-Csanád megyében – írja a gyanú alapján közleményében a megyei főügyészség. A Csongrád-Csanád megyei kisfaluba szeptember 24-én érkezett ki a járási hivatal három munkatársa, a férfi korábbról már ismerte őket, emellett kitűzőt is viseltek. A kapun kívülről kérdezgették a férfit, ő belül állt. Az egyik kérdés után magához vett egy vasvillát, és a kapun kilépve szidni kezdte a tisztviselők felmenőit. A férfi és a két nő ezután a szolgálati kocsihoz szaladt, a férfi meg utánuk. A szerszámmal az autó tetejére ütött, majd a jobb oldali ablaküveget bezúzta, és a vasvillával vállon szúrta a jobb első ülésen ülő férfit, aki a szilánkok és a szúrás miatt 8 napon belül gyógyuló sérülést szenvedett. A férfit a bűnismétlés veszélye miatt letartóztatták, valamint, mert próbaidőre felfüggesztett szabadságvesztés hatálya alatt támadt rájuk. Ellene egy másik bűncselekmény miatt is nyomoznak. ", "site": "https://telex.hu/rovat/belfold"}
{"title": "\n        A tőzsdei cégek vezető testületeiben küzdene a nemi esélyegyenlőségért a csupa férfiból álló kormány\n       ", "body": "\nA nemi esélyegyenlőség érdekében nyújtott be egy  új törvényjavaslatot  a mostanra kizárólag férfiakból álló kormány –  vette észre a 24.hu . A javaslat a nyilvánosan működő részvénytársaságoknál írná elő, hogy vezető testületeikben a pozíciók legalább 40 százalékát az „alulreprezentált nem tagjai” töltsék be. Ez a gyakorlatban úgy nézne ki, hogy ha az adott pozícióért egy hasonló kvalitásokkal rendelkező férfi és nő versenyez, akkor az élvez elsőbbséget, amelyik nemből éppen hiány van a testületben – ez pedig többnyire a nőket jelenti. A törvényjavaslat egy 2022-es európai parlamenti és tanácsi irányelvnek tesz eleget, a kormány indítványuk indoklásába bele is vitt egy adag brüsszelezést. Azt írják, a javaslat „brüsszeli elvárást rögzít, amelynek brüsszeli szemmel könnyű megfelelni, mivel Brüsszel egyszerre tagadja a biológiai nemeket és várja el a nemek közötti egyensúly megteremtését a legnagyobb cégeknél. Így a cégeknek az akcióterv megalkotásakor korlátlan lehetőségei vannak.” A javaslat megszavazása esetében a cégeknek legkésőbb 2026 június 30-ig kell megvalósítaniuk az abban foglaltakat. A nemek eloszlásáról a cégbíróságnak és a Budapesti Értéktőzsdének kell beszámolniuk, emellett a honlapjukon is közölniük kell az ezzel kapcsolatos információkat. ", "site": "https://telex.hu/rovat/belfold"}
{"title": "\n        Polgármestert választanak vasárnap Cserdiben\n       ", "body": "\nKét hónappal a korábbi polgármester, Bogdán László halála miatt időközi választást tartanak a Baranya megyei Cserdiben október 4-én, vasárnap. A polgármesteri címért két független jelölt, Bogdán Gyula, az elhunyt Bogdán László testvére, és Panek József indul – derül ki a Nemzeti Választási Iroda honlapjáról. A Baranya megyei település 277 szavazóképes lakója reggel hat és este hét óra között egy szavazókörben voksolhat majd, írja az MTI. Az időközi választásra azért van szükség, mert a község tavaly októberben megválasztott, a települést 2006 óta irányító független polgármestere, Bogdán László júliusban 46 éves korában meghalt. A roma polgárjogi aktivistaként is ismert Bogdán sajtóinformációk szerint öngyilkos lett. ", "site": "https://telex.hu/rovat/belfold"}
{"title": "\n        A budapesti roma önkormányzatok Szentkirályihoz fordulhatnak segítségért\n       ", "body": "\nLevelet írt Tar József István, a Cigány Közösségek Szövetsége (Cikösz) budapesti főkoordinátora azoknak a kerületi nemzetiségi önkormányzatoknak, amelyeket a kormányközeli roma szervezet vezet. A  Népszavához  eljutott email szerint Szűcs Csaba, a Cikösz elnöke tárgyal majd Szentkirályi Alexandrával, és „megpróbál minden kerületnek közbenjárni abban, hogy kapjon valamilyen formában segítséget”. Szűcs csak azoknak tud segíteni, akik november 4-ig elküldik, hogy az adott nemzetiségi önkormányzatnak mire lenne szüksége. Tar a levélben arra is rákérdezett, hogy az egyes kerületek hány embert tudnak mozgósítani a 2026-os országgyűlési választásokra. A Cikösz fővárosi főkoordinátora azt írta, hogy örülne, ha sok mozgósítható embert küldenének a kerületek, mert a választások után minden visszaellenőrizhető. A laphoz eljutott emailből nem derült ki, hogy Szentkirályitól,  a Fidesz budapesti szervezetének elnökétől  milyen segítséget kaphatnak a fővárosi roma önkormányzatok. Tar József István levelében úgy fogalmazott, ha anyagi forrást is kérnek, akkor pontosan írják le, milyen forrásra gondolnak, de a kérések legyenek reálisak. És ha a határidőig nem jelentkeznek, akkor úgy veszik, nincs szükségük segítségre. Tar szerint még idén találkoznak a kerületi nemzetiségi önkormányzatok Szentkirályi Alexandrával és a fővárosi kerületek parlamenti képviselőivel. A Népszava kereste Tar József Istvánt, a fővárosi főkoordinátor a lapnak megerősítette, hogy az emailt a Cikösz vezetésével működő kerületi nemzetiségi önkormányzatoknak küldte el. A roma szervezetet Sztojka Attila korábbi roma kapcsolatokért felelős kormánybiztos hozta létre. Sztojkát azóta  kinevezték  a Belügyminisztérium államtitkárává, ezért átadta a Cikösz elnöki tisztségét Szűcs Csabának. ", "site": "https://telex.hu/rovat/belfold"}
{"title": "\n        13 halott, 702 új fertőzött itthon\n       ", "body": "\nAz elmúlt 24 órában 702 fővel nőtt Magyarországon a beazonosított koronavírusos fertőzöttek száma. Elhunyt 13 beteg, a legfiatalabb egy 54-éves, non-Hodgkin limfómában és krónikus vesebetegségben szenvedő férfi, a legidősebb pedig egy 89 éves férfi volt, akinél magas vérnyomást tüntettek fel alapbetegségként. 18 815 az aktív fertőzöttek száma, 693 koronavírusos beteget ápolnak kórházban (73-mal nőtt a számuk tegnaphoz képest), közülük 44-en vannak lélegeztetőgépen (ez hattal több, mint tegnap). Mindenhol van orvos és nővér, elegendő eszköz, ágy, védőfelszerelés és lélegeztetőgép – mondta a miniszterelnök a TV2-nek. Orbán Viktor arról is beszélt, hogy lépcsőzetes a védekezési rendszer, kijelölték az első nyolc kórházat, ha azok megtelnek, akkor jön a második lépcső, majd a továbbiak, az orvosokat, nővéreket oda kell vezényelni, ahol szükség van rájuk. Azt mondta, Ausztriát továbbra is figyelemmel követik, az egyetlen hely, amit nem ért, az Csehország, ahol elszabadultak a számok, erre figyelni kell. Szerinte a nemzeti konzultációból az olvasható ki, hogy az emberek védekezni akarnak, de nem akarják, hogy az ország újra megálljon. Orbán úgy véli, Magyarországon mindenki számára elérhető lesz a vakcina, amit Brüsszel szerint legkésőbb 2021 első félévében kifejlesztenek, az amerikaiak szerint azonban már ez év végéig elkészülhet. Elmondta azt is, hogy folyamatosan tárgyalnak az amerikaiakkal, a japánokkal, a kínaiakkal, az oroszokkal, és pénzt adtak az Európai Unió által támogatott európai kutatási programokra. A kormányfő szerint a világ négy-öt nagy erőközpontja fel tudja kínálni az emberiségnek a vírust megállítani képes vakcinát a következő év során. A járványhelyzet miatt elköltöztetik a Semmelweis Egyetem onkológiai részlegének járóbetegellátását, hogy Covid-központ legyen belőle. Az ellátás a Tömő utcából az Urológiai klinikára költözik, a Tömő utcai épületben további Covid ellátó kapacitásokat alakítanak ki. Ötvenpontos javaslatcsomagot állított össze a Magyar Nemzeti Bank (MNB) a kormány számára. A jegybank szerint a járvány második hullámában az állami bértámogatások kibővítésére és az adókedvezmények növelésére is szükség lehet a munkahelyek védelme érdekében. Szükség lehet továbbá beruházástámogató intézkedésekre, az újlakás-építési programok erősítésére, és a kormányzati beruházások felpörgetésére is. A javaslatcsomag részleteit a héten közli az MNB. Több walesi megyében, köztük a legnagyobb megyei rangú városokban, Cardiffban és Swansea-ben a nem egy háztartásban élők nem találkozhatnak zárt térben, így egymás lakásaiban sem. Ez ismerősökre és családtagokra egyaránt vonatkozik. Az érintett megyéket és a két nagyvárost csak kivételes indokkal lehet elhagyni, és máshonnan sem lehet ezekre a területekre belépni. A szigorítások Wales lakosságának 60 százalékát érintik. Nagy-Britanniában a vendéglátóhelyekre nemrég bevezetett este 10-es záróra nem vonatkozik a brit parlament bárjaira és éttermeire. A The Times leleplező cikke szerint a Westminster Palotában lévő helyek mentesülnek a korlátozások alól, mert munkahelyi étkezdének minősülnek. Az épületben nagyjából 20 pub és bár található, ahol többnyire alkoholt is árulnak, ezekbe a képviselők és más alkalmazottak fejenként maximum három vendéget vihetnek be magukkal. Ezen a linken  elérhető a hazai adatokat részletesebben bemutató infografika. ", "site": "https://telex.hu/rovat/belfold"}
{"title": "\n        A Szuverenitásvédelmi Hivatal jelentése alapján a Fidesz is a CIA-ként működő globális hálózat kreálmánya\n       ", "body": "\nEgészen súlyos dolgokat állít az Átlátszóról a Szuverenitásvédelmi Hivatal  jelentése . Azzal vádolják az oknyomozó portált, hogy egy CIA-szerű szervezet által vezetett globális hálózat tagja, aminek az a célja, hogy biztosítsa az Amerikai Egyesült Államok gazdasági-politikai befolyását Magyarországon is. A Lánczi Tamás vezette Szuverenitásvédelmi Hivatal júniusban indított egyedi, átfogó jellegű  vizsgálatot  az Átlátszó és a korrupció ellen küzdő Transparency International Magyarország civil szervezet ellen. Utóbbiról megállapították, hogy egy káros lobbiszervezet, amely „egy több mint harminc éve működő globális lobbihálózat részeként, a hálózat mögött meghúzódó nagyhatalmi érdekek mentén fejti ki politikai nyomásgyakorló tevékenységét”. Ez a megállapítás azért is volt több mint meglepő, mert a  Fidesz még 2010 előtt előszeretettel hivatkozott a Transparency elemzéseire . Az Átlátszóról is hasonló megállapításokat tett jelentésében a február óta működő Szuverenitásvédelmi Hivatal. Arra  jutottak , hogy az Átlátszó „külföldi finanszírozás bevonásával az állami és társadalmi döntéshozatali folyamatok befolyásolására irányuló tevékenységet folytat, Magyarország számára súlyos politikai, gazdasági és társadalmi károkat okoz”. Ez a megállapítás abból a szempontból helytálló, hogy egy oknyomozó újság azért ír korrupciós ügyekről, hogy felhívja ezekre a döntéshozók és a közvélemény figyelmét, például azért, hogy máskor ne fordulhassanak elő újabb visszaélések. A jelek szerint a Szuverenitásvédelmi Hivatalnál nem így értelmezik a „döntéshozatali folyamatok befolyásolására irányuló tevékenységet”, hanem tulajdonképpen azt mondják, hogy ártanak az országnak, amikor például kormányközeli üzletemberek gyanús gazdagodásáról írnak. Az egész jelentés szellemiségét jól illusztrálja, hogy végig idézőjelben írnak az oknyomozó újságírásról. De ennél is tovább mentek a 28 oldalas anyagban. A Szuverenitásvédelmi Hivatal tulajdonképpen Magyarország egyik fontos szövetségesét vádolja a belügyeibe való beavatkozással, és szerintük az Egyesült Államok a korrupció elleni küzdelmet használja ürügyként ehhez. „A hálózat által tematizált «átláthatóság», «korrupcióellenesség» végső soron nem a közélet tisztaságát, a piaci résztvevők közötti kiegyenlített versenyt szolgálja, hanem az amerikai gazdasági és politikai érdekek rendkívül hatékony fegyvere” – írják a jelentésben. Azt is állítják, hogy a korrupciós ügyek felderítésével foglalkozó portál egy olyan nemzetközi hálózatnak a része, ami gyakorlatilag a CIA helyett próbálja érvényesíteni az Egyesült Államok gazdasági-politikai érdekeit a világ különböző pontján, köztük Magyarországon is – csak titkos akciók vagy fedett műveletek helyett már a nyílt politikai befolyásolás eszközeivel élnek. A hivatal szerint magyar részről nemcsak az Átlátszó a tagja ennek a hálózatnak, hanem a jelentésben csak Telex-közelinek nevezett Direkt36 is. A jelentést olvasva olyan érzésünk lehet, mintha egy világszintű összeesküvést lepleztek volna le, miközben saját bevallásuk szerint is mindenki számára nyilvánosan elérhető adatokból gyúrták össze a kvázi-CIA működését taglaló konteót. A jelentés szerint ezt a globális hálózatot az 1983-ban alapított National Endowment for Democracy (NED) nevű nonprofit alapítvány fogja össze, ami kormányokon és pártokon átívelően kap támogatásokat az amerikai szövetségi kormánytól, 2022-ben például 300 millió dollárt (kb. 110 milliárd forintot). Ez a szervezet a hálózat agya, minden más szereplő csak végrehajtó, mint például a Soros György-féle Nyílt Társadalom Alapítvány, aminek a hálózatépítés az egyik fő feladata. A szerintük piramisszerűen felépülő hálózathoz több száz politikai nyomásgyakorló szervezet tartozik, akik „az adott régióban vagy országban operatív munkát végeznek az amerikai deep state geopolitikai céljainak megfelelően”. „A NED azon politikai, kulturális és médiaaktivitást mutató magánszemélyek és ügynökszervezetek hálózatosodását készíti elő és építi ki, amelyek felvállalják az USA céljainak megfelelő befolyásszerző, megfélemlítő és megtorló akciók végrehajtását. Az így kialakított gépezettel az USA érdekeivel szembekerülő országokat törik meg” – olvasható a jelentésben. A nagy vizsgálódás közben elfelejtették megnézni a Szuverenitásvédelmi Hivatalnál, hogy az előbb említett szervezeteken és oknyomozó újságokon kívül még kiket támogatott a National Endowment for Democracy az elmúlt évtizedekben. Pedig ha megnézzük az 1989-es  beszámolójukat , azt találjuk, hogy nem sokkal a rendszerváltás előtt a NED 64 ezer dollárral (mai számítás szerint 23 millió forinttal) támogatta a Független Szakszervezetek Demokratikus Ligáját és a Fiatal Demokraták Szövetségét, vagyis a Fideszt. A beszámoló szerint a Fidesz olyan számítógépes rendszer beszerzésére kapott pénzt, amivel rendszeresen tudnak munkásoknak szóló kétoldalas hírleveleket nyomtatni. Ha tehát követjük a Szuverenitásvédelmi Hivatal logikáját, akkor a Fidesz is a NED kreálmánya, az Egyesült Államok befolyásolási kísérletének az eszköze. Erről az ugorhat be mindenkinek, hogy a rendszerváltás előestéjén Soros György alapítványa pénzzel és fénymásolókkal támogatta a formálódó Fideszt, Orbán Viktor pedig Soros-ösztöndíjjal tanulhatott Oxfordban. Változnak az idők, Soros György mára a Fidesz egyik legfőbb ellensége lett. A jelentés másik meredek állítása, hogy az oknyomozó újságírás csak fedősztori, az Átlátszó valójában hírszerzési tevékenységet végez az amerikai befolyásszerzés érdekében. „Az Átlátszó – mint az Amerikai Egyesült Államok által fenntartott külföldi befolyásolási hálózat tagja – a több ezer közérdekűadat-igénylése és az »oknyomozó« újságírói tevékenysége során megszerzett dokumentumokat nem pusztán a cikkeinek megírásához használja fel, hanem több mint 9000 dokumentumot a hálózat amerikai központi szervezetének szerverére is feltölt, ezzel muníciót szállít a külföldi félnek a hírszerzési és befolyásolási tevékenységéhez”. De vajon akkor is az Egyesült Államok érdekeit szolgálta az Átlátszó, amikor megírta, hogy a 2021-es Kehi-jelentés szerint  Magyar Péter vezetése alatt felesleges és túlárazott megbízásokat köthetett a Diákhitel Központ ? Erre nem kapunk választ a jelentésből, pedig az Átlátszó diákhiteles cikkét a teljes  kormánymédia  átvette. Az Átlátszó főszerkesztője, Bodoky Tamás a Szuverenitásvédelmi Hivatal jelentésére  reagálva  cáfolta, hogy átláthatatlan az Átlátszó finanszírozása, illetve hogy külföldi szerverekre töltenek fel közérdekű dokumentumokat, adatokat. Bodoky azt mondta a Telexnek, hogy az Átlátszó újságíró-hálózatok tagja, ezt transzparens módon fel is tüntetik a honlapjukon. „Ezekben különböző országokban élő újságírók dolgoznak együtt sztorikon, de ennek nem valamiféle hírszerzés az eredménye, hanem mindig nyilvános cikkek, amik az adott országokban megjelennek. Tehát a tevékenység az újságírás, nem pedig a hírszerzés, mint amit sugallni próbál a hivatal” – mondta. ", "site": "https://telex.hu/rovat/belfold"}
{"title": "\n        Jogállamisági jelentés: a magyar igazságszolgáltatás és a független sajtó miatt aggódik az EB\n       ", "body": "\n    A négy vizsgált feltétel közül háromban is aggodalmát fejezte ki az Európai Bizottság első jogállamisági jelentése a magyar helyzetet vizsgálva. A magyar kormány szerint abszurd és valótlan a jelentés tartalma.\n   \nSzerdán bemutatták az Európai Bizottság (EB) első jogállamisági jelentését, amely idén négy témakörben – igazságszolgáltatás függetlensége, a sajtó sokszínűsége, a fékek és ellensúlyok rendszere, korrupció – vizsgálta a tagállamok helyzetét. A vizsgálat során az alábbiakra jutottak az igazságügyért felelős Didier Reynders és a jogérvényesülését felelős Vera Jourová uniós biztos hivatalai: Igazságszolgáltatás:  a jelentés szerint Magyarországon komoly aggodalomra ad okot az igazságszolgáltatási reform hiánya, elsősorban a független Országos Igazságszolgáltatási Tanács és az Országos Bírósági Hivatal közötti hatásköri viták miatt, ugyanakkor kiemelik, hogy magas szintű a magyar igazságszolgáltatás digitalizálása, és könnyen hozzáférhetők online az ítéletek. Korrupció:  bár indult több komoly korrupciós ügyben is nyomozás, ezek száma meglehetősen korlátozott, és következetesen nincs határozott fellépés a magas beosztású tiszviselők, illetve közvetlen környezetük ügyeiben. Média:  a kormány által a kormánypárti kiadványoknak adott nagy mennyiségű állami hirdetés lehetőséget ad arra, hogy politikai befolyást gyakoroljanak a médiára. Kitértek a KESMA médiaóriásra, amiben a versenyhatóság ellenőrzése nélkül tereltek össze rengeteg kormánybarát terméket, továbbá megemlítették, hogy a független sajtótermékek ellen több támadás is volt gazdasági eszközökkel. A 28 oldalas jelentést szemléző  hvg.hu cikke  kitér az egyik fejezetben említett civilek helyzetére is, amelyben azt írják, hogy a 2017-ben hozott Lex Soros, vagyis a külföldről finanszírozott civil társadalmi szervezetek átláthatóságáról szóló törvény összeegyeztethetetlen a tőke szabad mozgásával, valamint az egyesülési szabadsághoz és a védelemhez való joggal a magánélet és a személyes adatok védelme. A magyar kormány a kezdetektől fogva kritizálta a december óta hivatalban levő Ursula von der Leyen-féle Európai Bizottság egyik fő prioritásaként kezelt jelentést, mert a kormány szerint a Magyarország ellen is folyó 7-es cikkelyes eljárás bőven elég a jogállamisági hiányosságok feltárására. Didier Reynders a sajtótájékoztatón azt mondta, hogy a jogállamiság védelmére szolgáló mechanizmus célja egy valódi jogállamisági kultúra kialakítása és valódi vita indítása nemzeti és uniós szinten egyaránt. Varga Judit igazságügyi miniszter abszurdnak és valótlannak nevezte a jelentés tartalmát. „Az Európai Bizottság ma megjelent 2020-as jogállamisági jelentése abszurd és valótlan, így nem szolgálhat alapul semmilyen jogállamisági vitához az Európai Unióban” – írta a magyar miniszter a Facebookon, hozzátéve, hogy a jelentés koncepciója és módszertana elhibázott, forrásai kiegyensúlyozatlanok, tartalma megalapozatlan. (Borítókép: Az EB első jogállamisági jelentését ismertető Vera Jourová és Didier Reynders. Fotó: Olivier Hoslet/ Reuters / Pool) ", "site": "https://telex.hu/rovat/kulfold"}
{"title": "\n        Zebrán gázoltak halálra egy 62 éves nőt Csepelen\n       ", "body": "\nKét súlyos gázolás is történt Budapesten hétfőn hajnalban: egy 62 éves nőt Csepelen, egy zebrán gázoltak halálra, egy 22 éves nőt Kőbányán pedig egy betegszállító ütött el, őt súlyos sérülésekkel szállították kórházba,  közölte a rendőrség honlapja . A reggel 6 óra 20 perckor történt csepeli gázolás áldozata a helyszínen életét vesztette. A X. kerületi Jászberényi úton reggel fél hétkor történt gázolás során a betegszállító nem használt megkülönböztető hang-és fényjelzést, valamint beteget sem szállított. Mindkét baleset körülményeit a BRFK Közlekedésrendészeti Főosztálya szakértők bevonásával vizsgálja. ", "site": "https://telex.hu/rovat/belfold"}
{"title": "\n        Keletnémet foglyok gyártották az IKEA bútorait, most kártérítést fizethet nekik a cég\n       ", "body": "\nAz IKEA svéd bútorgyár hatmillió euró (2,42 milliárd forint) kártérítés kifizetéséről döntött azoknak a volt keletnémet politikai foglyoknak, akik kényszermunkában gyártották bútorait az 1980-as évek elején az egykori Német Demokratikus Köztársaságban – jelentette be kedden az a mediátor, aki a volt keletnémet kommunista állampárt áldozatait összefogó szervezet (UOKG) és az IKEA közötti tárgyalásokat hangolta össze. Evelyn Zupke az IKEA-val és az UOKG-val közös közleményében kiemelte, hogy több évig tartó egyeztetés végén született meg a svéd vállalat jóvátételi szándéknyilatkozata. Dieter Dombrowski, az áldozatok ernyőszervezetének elnöke azt írta: reméli, „hogy az egykori keletnémet vasúttársaságot magába olvasztó Deutsche Bahn (DB) és az IKEA példáját más vállalatok is követik még a jövőben”. Az IKEA 2012-ben egy tényfeltáró tanulmányban publikált adatok alapján volt kénytelen elismerni, hogy egyes beszállítói a vállalat vezetőinek a tudtával keletnémet politikai foglyokkal gyártatták le egyes bútorait az egykori NDK-ban. A bútoripari konszern és áruházlánc 2022-ben tett ígéretet a volt keletnémet politikai foglyok anyagi kárpótlására, amelynek részleteit és az eljárás véglegesítését a német parlamentnek kell megszavaznia néhány héten belül. Walter Kadnar, az IKEA német leányvállalatának igazgatója kedden azt mondta, hogy a vállalat „mélységes sajnálatát” fejezi ki a történtek miatt. (MTI) ", "site": "https://telex.hu/rovat/kulfold"}
{"title": "Popsirázással forrósítja fel a hangulatot Tolvai Reni ", "body": "Ha ezt megnézzük, biztos elönt a hőhullám. \nTolvai Renitől  már megszokhattuk, hogy fantasztikusan szexis. Korábban harcolt a súlyával, mostanra azonban maximálisan kiismerte a testét, ennek köszönhetően  szexis formában  van. Csodás küllemének mindenki a csodájára jár, ő pedig szereti is megmutatni magát.  Legújabb videójában olyan tüneményesen rázza a fenekét, hogy minden nézőt elönt a hőhullám:                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n ", "site": "https://www.borsonline.hu/cimke/tolvai-reni"}
{"title": "Nincs több titok! Őt szereti valójában Tolvai Reni! ", "body": "A szerelmüket évek óta rejtély övezi, csak elvétve szórnak el információmorzsákat a közönségnek. Ezúttal azonban megtört a jég, nincs többé titok, Tolvai Reni mindent bevallott. \nMostanában  Tolvai Reni  egy kicsit hátrébb lépett a nyilvánosságtól, sokáig nem láthatta a közönség a televízió képernyőjén. Bár sokan azt hihették, hogy ennek a magánéletéhez van köze, de kijelenthető, hogy erről szó sincs. Tolvai Reni és Kállay-Saunders András a Megasztár ötödik évadában ismerték meg egymást (Fotó: hot! magazin archív) –  Egész évben az új lemezemen, a TR Albumon dolgoztam, és semmi másra nem volt időm.  De amikor felkértek a Sztárban Sztár All Starsba, azonnal igent mondtam, nagyon örülök a lehetőségnek  – mesélte az énekesnő, aki 23 másik hírességgel vágott neki, hogy hétvégente megmérettesse magát az átalakulós énekviadalban. Mint emlékezetes, Renit a TV2 képernyőjén ismerte meg az ország a Megasztár 5. évadában, amit nem csak megnyert, de – úgy tűnik – életre szóló szerelmet is hozott neki  Kállay-Saunders András  személyében.  Reni megrősítette, hogy újra együtt vannak (Fotó: hot! magazin) Tolvai Reni nem ködösített Tizennégy évvel ezelőtt, amikor még javában dübörgött a verseny, Reni szűkszavúan nyilatkozott a kapcsolatukról a  hot! magazinnak . – Eddig mindenki csak azt kérdezte tőlünk, hogy járunk-e. Erre a kérdésre nem tudok most sem egyértelmű igennel válaszolni  – mondta akkor. Végül a szerelmesek több mint  egy évtizedig alkottak egy párt , majd hatalmas port vert fel a szakításuk. Innentől kezdve azonban szinte semmit nem tudni róluk biztosan. A rajongók folyamatosan találgatták, mi lehet velük, mert hivatalosan nem jöttek össze, de például egy buliban vagy  a lány születésnapján együtt mutatkoztak . Tavaly azonban elég erős üzenetet küldtek: a díva új lemezén helyet kapott a  Baby  című duett Andrással. Nem zörög a haraszt, ha nem fújja a szél:  Reni most megerősítette , hogy bár a Sztárban Sztár műsorában sok kihívás vár rá mind a dalok, mind az átalakulások tekintetében, a magánéletében minden nyugodt és kiegyensúlyozott. Amikor a hot! rákérdezett, hogy konkrétan Andrással éli-e ilyen boldogan az életét, vagyis rendbe jött-e a kapcsolatuk, nem tért ki a válasz elől. Igen, lehet tudni, hogy kivel. Minden rendben. A legfrissebb hot! magazinban további érdekes sztártörténeteket olvashat (Fotó: hot! magazin)     ", "site": "https://www.borsonline.hu/cimke/tolvai-reni"}
{"title": "\n        Ábrahám Róbert szerint elérte célját a Lakatos Márkot vádló videójával\n       ", "body": "\n„Az én célom azzal megvalósult, hogy áttörtük azt a gátat, ami ilyenkor ott szokott állni” – mondta Ábrahám Róbert,  a Pesti Srácok egykori újságírója  Hajdú Péternek  a Frizbi kedd esti különkiadásában  arról a videójáról, melyben arcukat és nevüket nem vállaló nyilatkozók szexuális bűncselekményekkel gyanúsították Lakatos Márk stylistot, televíziós személyiséget. Ábrahám a műsor javában azon háborgott, hogy azok a közszereplők, akik tavasszal gyerekvédelmi tüntetést szerveztek, ezek alapján még nem követelnek magyarázatot Lakatostól. Ábrahám a tavaszi tüntetés szervezői közül külön is említette Pottyondy Edinát, aki amúgy a múlt pénteken  azt írta az ügyről a Facebookján , hogy „[a] megrendítő beszámoló után, akármennyi fenntartásom van az interjút készítő személye és szándékai kapcsán, az egyetlen helyes döntés az alapos nyomozás, a megfelelő jogi eljárás”. Magáról a konkrét ügyről viszonylag kevés szó esett a műsorban, és még annál is kevesebb konkrétum hangzott el. Ábrahám elmondta, hogy egy javítóintézeti nevelő kereste meg a történettel, amit 2020-ban, mesélt el neki egy akkor 17 éves neveltje. Ábrahám ezután kereste meg a most 21 éves fiatalembert, akinek a történetét azért találta hitelesnek, mert ugyanazt adta elő, amit a javítóintézeti nevelő is mesélt Ábrahámnak. „De hát a nevelő is tőle hallotta” – vetette közbe Hajdú, mire Ábrahám azt felelte, hogy „de 2020-ban is ugyanezt adta elő”. Ábrahám állítása szerint az ügy feltételezett sértettjét, akit elmondása szerint 15 éves korában egy meg nem nevezett kerítő szervezett ki Lakatosnak szexuális kapcsolat létesítésére, három órán át faggatta a videó felvételekor, többször is feltéve ugyanazokat a kérdéseket, amire az érintett mindig ugyanazokat a válaszokat adta. Ezt ő hitelesnek találta. Azt is állította, hogy a leírása alapján talált oda Lakatos lakásához. Azt is hitelesnek találta, hogy a lakásról is leírást adott, bár az az adásból nem derült ki, hogy ezt bármilyen formában ellenőrizni tudta-e. A kérdésre, hogy tudja-e, ki volt a kerítő, Ábrahám azt felelte, hogy azt nem az ő dolga kideríteni. A műsorban végig azt állította, hogy két tanúja van a történteknek, bár azt Hajdú kérdésére többször is elismerte, hogy az egyik tanú a javítóintézeti nevelő, aki csak az érintett elmondásából hallott a vélt történésekről. Ábrahám szerint az is hitelesíti a történteket, hogy  feljelentését  az ügyészség átadta az illetékes rendőrségnek, amely vizsgálatot indított – ennek az eljárásnak egyelőre nincs gyanúsítottja, Ábrahám állítása szerint az érintettet is csak a Frizbi felvételének másnapján hallgatja meg a rendőrség. Lakatos Márkot  kerestük az ügyben , de ő eddig csak  közösségi oldalán  reagált az Ábrahám videójában elhangzottakra. „Az elmúlt napokban olyan súlyos és alaptalan vádak célpontjává váltam, amelyek teljesen ellentétesek mindazzal amit képviselek. A leghatározottabban visszautasítom ezeket az állításokat. Mivel állítólag büntetőeljárás indult az ügyben ismeretlen tettes ellen, a hatóság kérdéseire készséggel válaszolok, velük teljes mértékben együttműködök” – írta. ", "site": "https://telex.hu/rovat/belfold"}
{"title": "\n        Ötmillió forinttal támogatja a főváros Iványi Gáborékat\n       ", "body": "\nAnyagi támogatást nyújt a Magyarországi Evangéliumi Testvérközösség iskoláinak a főváros, miután a kormány nemrég drasztikusan csökkentette a a szegény gyerekeket oktató iskoláik állami támogatását, valamint a józsefvárosi Dankó utcában ki akarták kapcsolni a hajléktalanokat is ellátó intézményeik gázszolgáltatását. A döntésről Karácsony Gergely, Budapest főpolgármestere számolt be a  Facebookon . „Tegnap Gy. Németh Erzsébet főpolgármester-helyettessel Iványi Gáboréknál jártunk. Elképesztő az a küzdelem, amelyet ő és a munkatársai folytatnak, és az a szeretet, amellyel az emberek felé fordulnak. A főváros 5 millió forinttal támogatja a Magyarországi Evangéliumi Testvérközösség iskoláit. Szeretném hinni, hogy egyszer egy olyan országban élhetünk, ahol a segíteni vágyást jutalmazzák, és nem büntetik” – írta. Iványi Gábor néhány napja interjút adott a Népszavának, amiben úgy fogalmazott: „Miután a miniszterelnök állandóan háborút folytat, nemcsak retorikájában, hanem cselekedeteiben is, és védekezésre kényszeríti az egyszerűen csak élni, munkáját végezni akaró polgárságot – benne egyházunkat és civil szervezeteinket –, helyénvaló a megállapítás: olyan, mintha ostrom lenne. Igen, ostromlott várban érezzük magunkat.” Iványi arra a kérdésre, hogy miért olyan fontos a hatalomnak az ellehetetlenítése, azt mondta, hogy szerinte azért, mert a kormány eltávolodott azoktól az értékektől, amelyeket képviselve közösen rendszert váltottunk. „Annak idején tökéletesen egyetértettünk Orbán Viktorral, egyik kampányrendezvényemre is eljött, amikor 1990-ben az SZDSZ jelöltjeként indultam. Fel se merült bennem, hogy egyszer majd a fasiszta Horthy-Magyarországot akarja feltámasztani”. Augusztusban derült ki, hogy a kormány a következő tanévre felére csökkenti, majd utána teljesen megvonja a kiegészítő támogatást a Magyar Evangéliumi Testvérközösség (MET) iskoláitól. Az Iványi Gábor vezette egyház jó pár óvodát, iskolát működtet Budapesten és az ország hátrányos helyzetű térségeiben. Szeptemberben aztán megjelentek a Nemzeti Közművek szakemberei a MET Dankó utcai intézményeinél, és megkísérelték leszerelni gázórát. Itt többek közt főiskola, hajléktalanszálló és kórház is működik. 2010 óta 30 millió forint, országos szinten pedig 100 millió forint tartozást halmozott fel az egyház a közműszolgáltató cég felé, Iványi szerint azonban ennél jóval többel tartozik nekik az állam. Miután a kormány elvonta a MET-től az egyházi státuszt, több milliárd forinttól estek el, a strasbourgi emberi jogi bíróság pár éve mintegy 1 milliárd forint kártérítés megfizetésére kötelezte az államot, ennek azonban Iványiék állítása szerint még csak töredékét kapták meg. A lelkész szerint Orbán személyes bosszúja miatt indított hadjáratot az egyház ellen, miután pár éve lefasisztázta a miniszterelnököt. Szeptember eleje óta éjjel-nappal őrséget állnak a Dankó utcai hajléktalanszálló előtt, hogy megakadályozzák a gázóra leszerelését. Szeptember 24-én jelentette be Iványi, hogy a Nemzeti Közművek kikapcsolási moratóriumot ajánlott fel jövő tavaszig. Közösségi gyűjtésükön eddig több mint 60 millió forint gyűlt össze. ", "site": "https://telex.hu/rovat/belfold"}
{"title": "\n        Az egyik Békés megyei Tisza Sziget tagját fideszes szavazatokkal választották kistérségi elnökké\n       ", "body": "\nEgyhangú szavazással az egyetlen jelöltet, Dudaszeg Krisztiánt, egy Tisza Sziget tagját választották kedden a Dél-békési Többcélú Kistérségi Társulás elnökévé a többségében a Fidesz–KDNP és a Nemzeti Fórum színeiben politizáló polgármesterek, írja a  Magyar Narancs . Dudaszeg Mezőkovácsháza független alpolgármestere, de állítása szerint az előzetes megbeszéléseken a társulásban részt vevő települések polgármestereinek is egyértelművé tette, hogy ő a Magyar Péter vezette Tisza Párt „Békés megyei koordinátora” (ezt később Magyar Péter cáfolta, lásd lent). „Ha nem találnak nálam jobbat, akkor nagy biztonsággal mondhatom, hogy 2026-ban én leszek a dél-békési térség képviselőjelöltje a Tisza Párt színeiben” – mondta a lapnak Dudaszeg. Az alakuló ülésén a korelnök, Ruck Márton arról beszélt, hogy a gazdasági nehézségekkel küzdő önkormányzatok számára fontos, hogy ez a társulás a folytatásban is működhessen, írja a  Baol.hu . Medgyesegyháza polgármesterének szavai azt sejtetik, hogy a térség fideszes országgyűlési képviselőjének, Erdős Norbertnek erősen csökkent a politikai befolyása. „Arra külön büszke vagyok, hogy Simonka György, leendő országgyűlési képviselőjelölt ellenfelem most támogatta elnökké választásomat” – jegyezte meg Dudaszeg. Simonka három cikluson keresztül volt ennek a térségnek a fideszes országgyűlési képviselője, a Narancs kérdésére, hogy továbbra is szándékában áll-e a 2026-os parlamenti választáson független jelöltként elindulni, igennel válaszolt. Simonka György ellen költségvetési csalás miatt folyik eljárás,  a vele készült interjúnkat itt tudja elolvasni . Frissítés:  Cikkünk eredeti verziójának címében és a cikkben is a Magyar Narancsot szemlézve a Tisza Párt megyei koordinátorának neveztük Dudaszeg Krisztiánt, azonban magyar Péter, a párt elnöke jelezte, hogy Dudaszeg nem a Párt koordinátora, hanem egy Tisza Sziget tagja, a képviselő-jelölteket pedig majd pályázaton választják ki. Később a párt sajtóosztálya is megerősítette, hogy a pártnak jelenleg nincsenek megyei koordinátorai. A Tisza Szigetek a párt társadalmi bázisát adják, de nem önálló jogi személyek. ", "site": "https://telex.hu/rovat/belfold"}
{"title": "\n        Elvesztette a polgármester-választást a Boldog István ügyét borító független induló Kengyelen\n       ", "body": "\nCsak 493 szavazatot tudott szerezni az időközi polgármester-választáson a független Nagy Szilárd, akit korábban háromszor is megválasztottak a Jász-Nagykun-Szolnok megyei Kengyel polgármesterének – derült ki a  választás.hu  adataiból. Ez csak a második helyre volt elég, az elsőt a szintén függetlenként induló Gál József szerezte meg: rá 640-en szavaztak, így ő lett Kengyel polgármestere. Nagy 2010-ben és 2014-ben is a Fidesz-KDNP jelöltjeként indult, a polgármester viszonya azonban a Fidesszel, illetve a helyi országgyűlési képviselővel, Boldog Istvánnal 2015-2016 környékén végérvényesen megromlott. 2019-ben ezért végül a Fidesz mást indított ellene. De hiába, az immáron függetlenként induló Nagyot ismét megválasztották. A Boldog Istvánt feldobó polgármestert azonban a testület megfosztotta tisztségétől egy bírósági ítélet miatt: nagy sikkasztás miatt egy év felfüggesztett kapott. A bíróság ugyan úgynevezett előzetes mentesítésben részesítette, ami azt jelentette, hogy nem veszíti el a polgármesteri posztját automatikusan, a képviselőtestület azonban másképp gondolta, és lefolytatták ellene a méltatlansági eljárást, aminek végén megfosztották posztjától. Mint később kiderült, az enyhe bírósági ítélet annak volt köszönhető, hogy Nagy egy vádalku keretében borította Boldog István ügyét, amiben a fideszes képviselőt hivatali vesztegetés elfogadásával, közbeszerzési eljárások befolyásolásával gyanúsítanak. „Én baráti kezet fogok nyújtani minden képviselőnek az alakuló ülésen” – mondta Nagy Szilárd a Telexnek még a választás előtt. A felvetés azért fontos, mert minden képviselő ellene szavazott a méltatlansági eljárásban. Gál József polgármester, az ún. fekete ló A Telex mind a négy induló polgármester-jelölttel beszélt a választást megelőzően, a legtöbb szavazatot szerző Gálról szinte mindenki úgy fogalmazott: ő a fekete ló: nem tudják, milyen támogatottsága van, és azt sem, hogy melyik jelölt biztos szavazóiból tud elszippantani leginkább.  Gál József a lipcsei és a budapesti zeneművészeti egyetemen tanult, jelenleg a Magyar Rádió énekkarának énekese. Kengyelen járt általános iskolába, az elmúlt években külföldön élt, majd családjával megvettek egy műemlék épületet a településen, amit felújítottak, és odaköltöztek. Sokáig nem foglalkozott a politikával, ám elmondása szerint látta az utóbbi években, hogy mennyi zűrzavaros ügy van a település körül. Többen megkeresték, hogy jó lenne egy kis nyugalom, jó lenne, ha megpróbálkozna a polgármesterséggel, neki pedig szívügye a település, így belevágott. Gál a Telexnek azt mondta, az együttes félig Budapesthez köti most, de győzelem esetén a polgármesterséget már főállásban csinálná. Boldog Istvánnal kapcsolatban pedig úgy fogalmazott, nem igazán ismeri az országgyűlési képviselőt: „kényes téma”, nem tudja, hogy alakul a sorsa, de minden polgármesternek fontos tényező, hogy jó kapcsolatot ápoljon a térség országgyűlési képviselőjével. A fideszes országgyűlési képviselő, Boldog István ügyét Hadházy Ákos robbantotta ki nyilvánosan még 2019 végén. Mint később kiderült: Nagy Szilárd, volt fideszes kengyeli polgármester volt az, aki egy vádalku keretében elmondta a hatóságoknak, hogyan voltak előre leosztva Boldog körzetében az EU-s pályázatok. A jelek szerint nem csak az volt leosztva előre, mikre pályázhatnak a települések, hanem az is, a közbeszerzéseken mely cégeket kell megbízni, és kinek, mennyit kell visszaosztani. Az ügy előrehaladtával Boldog mentelmi jogának felfüggesztéséről szavazott a parlament 2020 áprilisában, majd hivatali vesztegetés elfogadása és más bűncselekmények gyanúsítottjaként hallgatta ki a Központi Nyomozó Főügyészség a fideszes képviselőt, illetve házkutatást tartottak nála. Az ügyben több embert letartóztattak, köztük Boldog jobbkezét, mindenesét, a fideszes önkormányzati képviselő Fehér Petrát is. Az ügyészség gyanúja szerint Boldog István jogellenesen befolyásolta uniós pályázatok elbírálásának eredményeit, amiért vállalkozóktól jogtalan előnyt kapott. A legutolsó információk szerint Boldog nem tett vallomást és tagadta a bűnösségét. Független jelölt nyert Beregdarócon is A Szabolcs-Szatmár-Bereg megyei, magyar-ukrán határ melletti településen lemondás miatt tartottak választást: a korábbi független polgármestert Tánczos László, szintén függetlenként induló jelölt váltotta a szavazatok alapján. A Fidesz jelöltje, Pávkovics Gábor nyerte a mohácsi időközi választást a szavazatok 56, 44 százalékával, ami aligha meglepő, a település erős fideszes bázis. Váratlanul nagy számban kapott ugyanakkor szavazatot a VAN Közéleti Egyesület jelöltje: Csorbai Ferencre 40, 39 százalék szavazott. Kimagasló győzelmet aratott Karcagon a Fidesz-KDNP jelöltje, Szepesi Tibor: ő a szavazatok 90,2 százalékát kapta meg, a vele szemben induló Nagy József (Munkáspárt) 401 szavazatot szerzett, ami mindössze 9, 8 százalékra volt elég. Szintén a Fidesz indulójára, Krausz Jánosra szavaztak a legtöbben a Fejér megyei Gánton: 46, 11 százalékot kapott. Rajta kívül két független jelölt indult még, Németh Sándor 32, 56 százalékot szerzett. A Vas megyei Kemeneskápolnán is választást tartottak, ott független jelöltek indultak, a választás azonban  eredménytelen lett . (Borítókép: Nagy Szilárd polgármester bejutásra váró ügyfelekkel beszélget a Tisza Takarékszövetkezet kengyeli kirendeltségénél 2014. december 9-én. – Fotó: Mészáros János/MTI) ", "site": "https://telex.hu/rovat/belfold"}
{"title": "\n        Távoznia kell posztjáról a katalán elnöknek\n       ", "body": "\n    Távoznia kell a katalán kormány éléről Quim Torra elnöknek, miután a spanyol legfelsőbb bíróság hétfőn másfél évre eltiltotta közhivatal betöltésétől.\n   \nA függetlenségi politikust azért ítélték el, mert nem tett eleget a központi választási bizottság (JEC) utasításának a 2019-es tavaszi parlamenti választások előtt, és többszöri felszólítás ellenére sem távolíttatta el a a középületekről a politikai szimbólumokat a kampányidőszakban. A választási bizottság szerint a 2017-ben bebörtönzött katalán függetlenségi vezetők támogatását jelképező sárga szalagok és transzparensekkel az elnök megsértette a közintézményekre vonatkozó politikai semlegesség elvét. Quim Torra-t tavaly decemberben marasztalta el az ügyben a katalán felsőbíróság, amellyel szemben a politikus fellebbezett. A legfelsőbb bíróság ezt a határozatott hagyta most helyben a bírói testület egyhangú döntésével. A katalán elnök nemcsak politikai tisztségét veszti el, hanem 30 ezer eurós (10,9 millió forint) pénzbüntetést is fizetnie kell. Az ítélet szerint Quim Torra „határozottan, ismételten, makacsul” ellenállt a választási bizottság rendelkezesinek, amely a választási folyamatok átláthatóságáért, tisztaságáért felelős kompetens alkotmányos szerv. Az elnök védője ugyanakkor azt hangsúlyozta, hogy a testületnek szerinte nem tartozik hatáskörébe a tartományi vezetők utasítása, így határozata illegális. Quim Torra távozása után eddigi helyettese, Pére Aragonés veszi át ideiglenesen az immár csökkentett hatáskörű kormány irányítását, amíg a parlament új elnököt választ, vagy előrehozott választásokat rendeznek az autonóm tartományban. Az elszakadáspárti politikus védője korábban arról is beszélt az MTI szerint, hogy kedvezőtlen ítélet esetén készek elmenni az Európai Bíróságra is. A katalán függetlenségpárti szimpatizánsok estére tüntetéseket szerveznek szerte Katalóniában, hogy így tiltakozzanak a legfelsőbb bíróság döntése ellen. (Borítókép: Quim Torra katalán elnök a barcelonai legfelsőbb bíróság épülete előtt 2020. szeptember 28-án. MTI/EPA/EFE/Andreu Dalmau) ", "site": "https://telex.hu/rovat/kulfold"}
{"title": "\n        Merkel: Az átláthatóan működő társadalmak birkóznak meg legjobban a járvánnyal\n       ", "body": "\nA nyitott és átláthatóan működő társadalmaknak van a legtöbb esélyük arra, hogy sikerrel megbirkózzanak a koronavírus-világjárvánnyal – mondta Angela Merkel német kancellár szerdán Berlinben a szövetségi parlamentben (Bundestag). „ Hosszú távon azok a társadalmak emelkednek ki a legstabilabban a válságból, amelyek nyíltan és transzparens módon megnevezik a veszélyeket, (az emberek számára) elviselhetőnek tartják az igazságot és egyensúlyba hozzák a politika által meghatározott szabályokat a civiltársadalmi elfogadottsággal és együttműködéssel ”.   A járvány miatt jelentős, csaknem 100 milliárd eurós államháztartási hiány keletkezik, amelyet hitelfelvétellel finanszíroznak. Viszont az utóbbi évek felelős, a hiány és az államadósság csökkentésére törekvő költségvetési politikája révén jövőre is Németországban lesz a legalacsonyabb – a kormány előrejelzése szerint 78 százalék körüli – a GDP arányában számolt államadósság a világ legfejlettebb ipari államait összefogó G7-csoportban. A járvány fejlesztések felgyorsítására is ösztönöz, így az eddiginél jóval több erőt összpontosítanak a digitalizációra az állami intézmények és rendszerek működésében, például szolgálati laptopot kap minden tanár. A csütörtökön kezdődő EU-csúcs témáival kapcsolatban elmondta, hogy a tervezett menekültügyi migrációs reform túlmutat önmagán, az ügy a tagországok közötti összetartás próbatétele. A migráció állandósuló kihívás, évtizedekig végigkíséri a közösséget, és a cselekvőképességét nagyban korlátozó tehertétel lesz, ha nem sikerül a kezelését közös alapra helyezni – mondta Merkel.         Angela Merkel a szövetségi Parlamentben, Berlinben, 2020. szeptember 30-án. Fotó: REUTERS / Hannibal Hanschke Ismételten felszólította a moszkvai vezetést, hogy gondoskodjon az ellenzéki Alekszej Navalnij elleni mérgezéses támadás átlátható feltárására. A fehéroroszországi válsággal kapcsolatban hangsúlyozta, hogy meg kell kezdeni az ország jövőjéről szóló nemzeti párbeszédet, amelyet „nyugatról és keletről érkező befolyásolás nélkül” kell lefolytatni. Egyben megerősítette, hogy Németország nem fogadja el az elnökválasztás eredményét, elítéli a demokratikus intézményrendszer kiüresítését az ellenzékkel szembeni erőszakot, és bejelentette, hogy október elején hivatalában fogadja az ellenzék vezetőjét, Szvjatlana Cihanouszkaját. ", "site": "https://telex.hu/rovat/kulfold"}
{"title": "\n        Csak néhány ember tud arról, hogy Tarlós milyen rosszul élte meg a 2019-es vereséget\n       ", "body": "\n„Egy ideig kívülálló maradt, de sosem a pálya széléről kiabált. Aztán a politikai küzdelmek sűrűjébe vetette magát, és nem a csillagok állásában kereste a hibák okát, nem menekült a mikrofonok elől, észszerű konfliktusokat vállalt. Sőt, még a kommunizmus hangulatát is kisöpörte Budapestről, miközben szót értett a barikád mindegyik oldalával, legalábbis egy jó ideig. Következik a Közbeszéd első magázódós beszélgetése, vendégünk Tarlós István főpolgármester” – így vezette fel interjúalanyát Kurucz Dániel, a Partizán konkurenciájának szánt YouTube-csatorna, a Köztér műsorvezetője. A beszélgetést augusztus 13-án, tehát még bőven az őszi politikai szezon kezdete előtt vették fel, így például  a 24.hu nagyinterjújához  képest egy sor fontos történésre nem tudtak reagálni benne. Az érdekesebb idézeteket ennek ellenére kiemeljük belőle. Az olimpiáról.  „Nekem kellett aláírni a jelentkezést és sajnos a visszamondást is a nagy tekintélyű Momentum atletikus felépítésű politikusainak az egyetlen teljesítménye következtében. Ez nem volt kellemes élmény. Nincs könnyű dolgunk 2036-ra. Ami a magyarországi hozzájárulást illeti, a városvezetés kicsit zsarolási szerepkörbe kerül. Mivel nem olyan fényesen gazdálkodik, van egy olyan gyanúm, hogy Karácsonyék pénzügyi feltételekhez kötik majd a jelentkezést.” A Fideszről . „Nem mindenben értek egyet a Fidesszel, hanem a legfontosabb kérdésekben értünk egyet, ami viszont meghatározó. A migráció, a gender-LMBTQ-nyomulás, a politikai korrektség, nemzetállamiság, kultúra, háború vagy béke. (…) Bizonyára másként alakult volna a 2019–24 közötti időszak, ha én maradok a helyemen. Bár én már nem akartam elvileg, csak erős unszolásra vállaltam el.” A kampányról . „Túl közlekedéscentrikus volt, holott ez bármilyen fontos közigazgatási ágazat, egy főpolgármester kötelezettségeinek, feladatainak csak 10-15 százalékát teszi ki. Vannak elmaradások, a közterületi rend, a közbiztonság, a kultúra területén.” Magyar Péterről . „Bejött egy új aktor a politikába, aki nem tudom, mitől politikus, de ebbe nem akarok mélyen belemenni. Hátat fordított a teljes felnőtt életének, és kifejezett ellenségességgel áll mindenhez, amihez csak lehetséges. Ugyanakkor nyilván egy proteszthangulat eredményeként elég jelentős befolyással rendelkezik majd a Fővárosi Közgyűlésben.” Vitézy Dávidról.  „Vitézyvel mi nem voltunk túl jó nexusban. Dáviddal olyan ritkán jártam karon fogva, hogy az szerintem pont nullával értelmezhető. A Fidesz megkapta az összes szavazatomat 2024-ben, leszámítva a főpolgármesteri szavazatot. Sem Karácsonyra, sem Vitézyre nem szavaztam. Dávidnak vannak kedvező tulajdonságai, megítélésem szerint arra, hogy Budapest főpolgármestere legyen, teljesen alkalmatlan.” Az ismertségről.  „Engem még ma is keres következetesen a média. Demszkyt már 2012-ben nem keresték.” Karácsony Gergelyről . „Kifejezetten jóban voltam sokáig, amíg a közgyűlésben ült a főpolgármesterségem alatt. Nekem Gergely inkább csalódás az önállótlanságával. De azért történtek jó dolgok az idejében, például a hármas metró infrastruktúra-felújítást ő fejezte be, méghozzá jól. Kitapintható egy Tarlós-korszak, Karácsony-korszak, bár ilyen lenne az együttműködés a kormánnyal.” A ‘19-es választási kudarcról . „Az emberek többsége nem is tudja, ennek a részleteit nem is fogom soha elmondani, hogy ezt a ’19-es történetet milyen rosszul éltem meg. A szűk baráti körömön és a családomon kívül senkinek, maradjunk ennyiben. Ezek leülepedtek bennem, de sokba került nekem. (…) Nem akartam veszíteni, de talán tudat alatt nem akartam én már ott maradni.” Mi az a Köztér? Egy YouTube-csatorna, amit sokáig ellen-Partizánként  emlegettek . Eredetileg március 30-ra tervezték az indulását, végül  több hónapos késéssel , csak augusztus elején  tették fel  az első videót. Az első vendég Süveg Márk (Saiid), a 2019-ben felbomlott Akkezdet Phiai egykori tagja volt. A Hvg.hu szerint az eredetileg 28-30 fősre tervezett stáb helyett jóval nagyobb létszámmal, negyven fővel állt össze a Köztér csapata. A projekt ötletgazdája, producere és műsorvezetője az a Kurucz Dániel, aki korábban a budapesti Fidelitas elnöke is volt. 2016-ban távozott posztjáról, és utána ki is lépett a Fidesz ifjúsági szervezetéből. A Fidesztől és a politikától azonban nem távolodott el, mert 2014 és 2019 között a Miniszterelnökségen dolgozott, 2015-ben pedig kormánytisztviselővé nevezték ki. ", "site": "https://telex.hu/rovat/belfold"}
{"title": "\n        Vatikáni bizottság: El kell távolítani azokat az egyházi vezetőket, akik nem lépnek fel a pedofil papok ellen\n       ", "body": "\nEl kell távolítani azokat az egyházi vezetőket, akik nem lépnek fel  a pedofil papok ellen  – ezt tartalmazza a Vatikán gyermekvédelmi bizottságának a katolikus egyházat évtizedek óta kísérő botrányról szóló első jelentése. A bizottságot még Ferenc pápa hozta létre 2014-ben, a kedden közzétett jelentés 17 országot vizsgált, írja a  Guardian . A bizottság erős állításokat fogalmazott meg: az egyház még mindig nem biztosítja a szexuális visszaélések megfelelő kezelését; lassúnak és átláthatatlannak tartja a panaszok kivizsgálását; a tétlenség miatt az áldozatok további sérüléseket szenvedtek el, ezért tőlük nyilvánosan elnézést kell kérni; ezzel is segítve a gyógyulási folyamatot. Seán O'Malley bíboros, a bizottság vezetője szerint az újságíróknak köszönhető, hogy az egyház kénytelen volt szembenézni a „szörnyű visszaélésekkel”, és hogy a közzétett jelentés csak az első lépés, hogy ilyen dolgok soha többé ne fordulhassanak elő. „Nem tudunk elég dolgot tenni ahhoz, hogy  teljesen jóvá tegyük a történteket ” – mondta.         Fotó: Tiziana Fabi / AFP or licensors Anne Barrett Doyle, a papok szexuális zaklatási ügyeit feltáró szervezet alapítója szerint a jelentésnek ugyan vannak ugyan dicséretes aspektusai, de nem összpontosít eléggé a „lesújtó valóságra”, vagyis arra, hogy a katolikus egyházban a papok a mai napig is bántalmaznak szexuálisan gyerekeket. Ráadásul az egyházi törvények még mindig lehetővé teszik, hogy ezek a papok bizonyos esetekben ismét szolgálatot láthassanak el. Doyle elismerte, hogy a bizottságnak csak korlátozott eszközei voltak, ugyanis nem vizsgálhattak konkrét eseteket: „Ennek a korlátozásnak az abszurditása abban rejlik – bizonyára nem véletlenül –, hogy így nem tudtak valódi ellenőrzést végezni. Csak abban lehet bízni, hogy a püspökök eltávolítják az ilyen visszaélést elkövető papokat. De a jelentés nem foglalkozik ezzel.” ", "site": "https://telex.hu/rovat/kulfold"}
{"title": "\n        Nem vizsgálja felül Olof Palme gyilkossági ügyét a svéd ügyészség\n       ", "body": "\n    A svéd ügyészség szerdán közölte, hogy nem vizsgálják felül az Olof Palme-gyilkosság ügyét, ugyanis semmi nem indokolja azt, írja az MTI.\n   \nA svéd miniszterelnök meggyilkolása ügyében folytatott nyomozást 2020. június 10-én zárták le. A legfőbb ügyészség szerint a gyilkos Stig Engström volt, akinek a neve a 34 évig tartó nyomozás során már korábban is felmerült lehetséges elkövetőként. Engström az ügy lezártakor már nem élt, 2000-ben öngyilkos lett. Olof Palme-t 1986. február 28-án lőtték le Stockholmban a nyílt utcán, miközben feleségével hazafelé tartott egy moziból. Palme a helyszínen meghalt, felesége túlélte a támadást. Az elkövető után a rendőrség nyomozni kezdett, azonban évtizedekig csak lehetséges gyanúsítottakat tudtak felmutatni. A világ egyik legnagyobb gyilkossági nyomozása 90 ezer embert érintett, a nyomozás vezetője, Hans Melander szerint közel 10 ezer embert hallgattak ki.         Virágok az emléktábla mellett Stocholmban 2020. június 10-én, a nyomozás lezárásásnak napján azon a helyen, ahol a svéd miniszterelnököt meggyilkolták 1986-ban.Fotó: Fredrik Sandberg / TT NEWS AGENCY / AFP Palme feleségének vallomása szerint az ügyben korábban már elítéltek egy Christer Pettersson nevű férfit, akit a feleség azonosított az elkövetőként. A rendőrség más bizonyítékot azonban nem tudott felmutatni Pettersson ellen, így az ítéletet megsemmisítették. Engström gyanúsítása is bizonytalan lábakon állt, míg egyes szemtanúk rá illő személyleírást adtak meg a rendőrségnek, addig mások azt állították, nem látták a férfit a helyszínen. Engström maga azt állította, ott volt a gyilkosság helyszínén, sőt, még segített is újraéleszteni Palme-t. A gyilkosság lezárása után többen kérték az eset felülvizsgálását. Lennart Guné ügyész szerint azonban csak különleges indokkal lehetne egy aktát újranyitni: ha a kérvényező gyanúsított, áldozat, vagy valamelyikük hozzátartozója. Mivel ez egyik kérelem esetén sem teljesült, az ügyészség nem látta indokoltnak a további vizsgálatot. ", "site": "https://telex.hu/rovat/kulfold"}
{"title": "\n        Egy héttel a választás előtt közel 50 millió amerikai már leszavazott, és könnyen lehet, hogy ennek Trump örülhet\n       ", "body": "\nAz elmúlt napokban kevés olyan jelet lehet olvasni az amerikai elnökválasztási kampány sűrűjében, ami bizakodásra adhatna okot a demokrata Kamala Harris stábjának.  Az október végi országos közvélemény-kutatási mérésekben  megközelítette, vagy akár meg is előzte Donald Trump a jelenlegi alelnököt, miközben a republikánus jelölt hajszálnyival, de átvette a vezetést vagy erősödött  több, a választást végül majd eldöntő csatatérállamban  is. Igaz, ez az előny csak hibahatáron belüli, ahogyan Harrisé sem tudott annál magasabb lenni a korábbiakban. Egy héttel az elnökválasztás előtt továbbra is szoros az állás, de a legfontosabb adatguruk modelljei  valamivel több esélyt adnak  a volt elnök győzelmére. Van azonban egy másik indikátor, ami első ránézésre nem kedvez a Demokrata Pártnak. Tudniillik Amerika nem november 5-én választ, hanem ezzel a nappal bezárólag. A legtöbb államban így már javában tart a voksolás. Az előzetes vagy korai szavazás (early voting) intézménye döntően két szavazási formát biztosít a választóknak, államonként eltérő módon és időablakban. Egyrészt, az államok egy részében nemcsak a választás napján lehet személyesen szavazni, hanem napokkal korábban is. A fontos csatatérnek számító Georgia államban például a korai szavazók 94 százaléka szavazott eddig így. A levélszavazás is közel ilyen népszerű korai voksolási mód, Arizona államban például majdnem minden eddigi szavazatot (97 százalékuk) így adtak le, de vannak államok, ahol csak erre van lehetőség (pl. New Hampshire, Pennsylvania). Floridában kb. fele-fele arányban érkeztek eddig levélszavazatok és személyesen leadott voksok. Azt természetesen nem tudjuk, hogy az eddigi szavazatok kikre érkeztek, ugyanakkor arra számos ismert módszertan létezik, hogy megrajzoljuk a már leszavazott állampolgárok társadalmi karakterjegyeit. Mivel a választás megszervezése tagállami hatáskör, így nincs is szövetségi szinten működő adatösszesítő szerv (mint pl. nálunk a Nemzeti Választási Iroda), ugyanakkor számos cég és agytröszt (think-tank) foglalkozik ezen adatok rendszerezésével. Az egyik ilyen vállalat a progresszív oldalon tevékenykedő  Catalist , amely a demokraták mellett a CNN munkáját is segíti ezekben a napokban. A  Catalist számításai alapján  rögtön két fontos dolog állapítható meg: A korai szavazáson a részvétel jelentősen elmarad a 2020-astól, ami annak tükrében aligha meglepő, hogy 4 éve a Covid-járvány is komolyan befolyásolta a szavazókat. Végleges adatokat természetesen nem láthatunk, ugyanakkor például a levélszavazatra regisztrálók összlétszámából is látszik, hogy idén nem lesz akkora a korai részvétel, mint 2020-ban. Eddig 47 millió amerikai már szavazott, 4 éve  összesen 101 millióan tették ezt meg  a választások napja előtt. Akkor egyébként 65 százalékuk levélben adta le szavazatát. A másik pedig az, hogy minden létező vizsgált demográfiai szegmensben azoknak a társadalmi csoportoknak az előzetes részvétele növekedett 2020-hoz képest, ahol Trump hívei vannak többségben. A korábbi exit poll mérések alapján tudjuk például, hogy a fehérek, az idősek, vagy éppen a férfiak körében népszerűbb a Republikánus Párt jelöltje. A múlt vasárnapi adatokkal bezárólag azt látjuk, 2020-hoz képest nagyobb arányban vannak a szavazatukat már leadók között 65 évnél idősebbek (Michigan államban például 43-ról 56 százalékra nőtt az arányuk), valamint ennél lényegesen kevésbé szignifikáns módon, de a fehérek is nagyobb arányban vesznek most részt az előzetes voksoláson, mint négy éve. Másik aggasztó jel Harris kampánycsapatának, hogy habár idén is több a női korai szavazó, azonban 2020-hoz képest aktívabbak 1-2 százalékponttal a férfiak. Bizonyos államokban emellett a korai választók pártkötődését is tudhatjuk, magyarán, hogy a már szavazott választók közül mennyien voltak egyik vagy másik párthoz választóként regisztrálva (ez nem kötelező, enélkül is lehet szavazni). 2020-ban azt láttuk, hogy a személyesen vagy levélben még a választás napja előtt szavazók relatív többsége (45 százaléka) demokrata volt és mindössze 30 százalékuk volt republikánus, minden negyedik pedig pártkötödés nélküli. Ezért is fordulhatott elő, hogy több államban (pl. Georgia) a levélszavazatokkal tudta megfordítani az eredményt Biden. Idén  az látszik eddig az adatokból , hogy a már leszavazottak 42 százaléka demokrata, ugyanakkor 40 százalékuk republikánus, és mindössze a maradék 18 százalékuk nem tartozik egyik párt regisztrált szavazói közé sem. Az elnökválasztás végkimenetele szempontjából  kulcsfontosságú Pennsylvania államban  például 2020-ban mindössze a korai szavazók 20 százaléka volt regisztrált republikánus, idén már 30 százalékuk. Ez a szám Arizonában négy év alatt 34-ről 43 százalékra emelkedett, miközben Észak-Karolinában fordítani is tudtak a republikánusok. 2020-ban még 38 százaléknyi demokrata korai szavazóra jutott 30 százaléknyi republikánus, mára 34-33-ra csökkent utóbbiaknál az előny. A demográfiai adatok, valamint a pártregisztrációs adatok ehhez hasonló egybecsengése nem lehet a véletlen műve, azonban mielőtt máris bontanák a pezsgőt a Trump-toronyban, érdemes felidézni, hogy 2020-szal ellentétben vezető republikánus politikusok idén  kifejezetten kérték híveiket a korai szavazásra . Trump ismert támogatói közül  erre sürgetett Elon Musk is  egy vasárnapi kampányeseményen New Yorkban. Magyarán az is történhetett, hogy a korábbiaktól eltérően sokan a republikánusok közül sem várják meg a jövő keddet, miközben korábban hagyományosan sokkal többen szavaztak közülük a választás napján. A megismerhető adatokról kikértük  Walter Olson , a republikánusokhoz közel álló CATO Institute szenior kutatójának véleményét, aki óvatosságra intett mindenkit. Mint mondta, még akkor is lehetetlenség ezekből az adatokból bármi biztosat kiolvasni, ha az általunk most megismert trendek nagyon reménykeltőek Trump számára. 2020-ban egy súlyos pandémia pusztított az államokban, most viszont párhuzamosan olyan dinamikák, választói stratégiák formálódnak, amikre egész egyszerűen nincs rálátásunk. Arra is felhívta a figyelmünket, hogy a republikánusok korai választási részvétele egy rendkívül alacsony bázisról kezdett el növekedni idén. Könnyen lehet, hogy egy teljesen normális kiegyenlítődési folyamatot látunk a két nagy választói blokk szavazási szokása között, miközben ez nem befolyásolja majd döntően a választások végkimenetelét. Kampányszervezési szempontból ugyanakkor nagyon fontos, ha egy adott oldal választói minél többen elmennek már a választás napja előtt szavazni. Mindkét nagy párt ismeri név szerint a választóinak a nagy részét. Tudják, hol élnek, mi a telefonszámuk, emailcímük, milyen a pártelkötelezettségük mértéke. Ezeket az embereket kopogtatásos módszerrel ( door-to-door  kampánnyal) vagy éppen sms-üzenetekkel, telefonhívásokkal tudják a választás napján mozgósítani. Azon választók akikről tudják, hogy már leszavaztak, kikerülnek ebből a mozgósítási adatbázisból, így november 5-én az aktivisták egy sokkal rövidebb idő alatt teljesíthető címlistát kaphatnak kézhez, ami nagyban növeli a sikeres művelet esélyeit. Aligha véletlen, hogy a Demokrata Párt híresen jó volt a terepen, ugyanakkor az adatok alapján az látszik, hogy ezt az előnyüket elveszíthették a republikánusokkal szemben. ", "site": "https://telex.hu/rovat/kulfold"}
{"title": "\n        Kaotikus iszapbirkózás lett Trump és Biden első vitájából\n       ", "body": "\n    Megtartották a 2020-as amerikai elnökválasztás első tévévitáját, ami személyeskedéseket, egymás szavába vágást hozott Donald Trump elnök és Joe Biden volt alelnök között. Trump dominált, de magához képest Biden teljesített jobban.\n   \nMár az elejétől kezdve egy kaotikus iszapbirkózássá vált a 2020-as amerikai elnökválasztás magyar idő szerint szerda hajnalban tartott első tévévitája Donald Trump elnök és demokrata kihívója, Joe Biden volt alelnök között. A koronavírus-járványra, a gazdaságra, a faji egyenlőtlenségekre és a választás lebonyolítására koncentráló másfél óra alatt repkedtek a személyeskedések: Trump hazugnak nevezte Bident, aki lebohócozta az elnököt, a rendszeresen ellenfele szavába vágó republikánus politikus pedig a moderátorral is többször összeakadt. A vitát a november 3-i elnökválasztáson fontos csatatérállamnak számító Ohióban tartották. Az Egyesült Államokban már több mint 210 ezer halálos áldozatot követelő koronavírus-járvány miatt pedig a szokásosnál kevesebb, csak 100 néző lehetett a helyszínen. Trump és Biden is csak a távolból, szóban köszönt egymásnak az elején. A moderátor a jobboldali Fox News egyik műsorvezetője, Chris Wallace volt, akit azonban Trump pont nem kedvel, és mindkét jelöltnek tett fel kellemetlen kérdéseket. Wallace-nek alaposan meg kellett küzdenie minden idők egyik legalacsonyabb színvonalú elnökválasztási vitáján, hogy mederben tartsa az egészet, és ez nem is mindig sikerült neki. Arra számítani lehetett, hogy Trump nagyon aktív és támadó lesz, de az elnök tényleg úgy állt ki, mint amikor egymás után küld ki tíz posztot a Twitterére. Volt, hogy sem a saját, sem Biden kérdését nem hagyta végigmondani, és végig a folyamatos közbevágásai és megjegyzései domináltak – viszont ettől még  a CNN szerint  összességében alig másfél perccel beszélt többet Bidennél. Trump az impulzív közbekiabálásokkal próbálta megzavarni Bident, és azt sulykolta, hogy ő egy ciklus alatt többet ért el, mint ellenfele a politikában eltöltött 47 éve alatt, de szinte alig beszélt konkrétumokról. Míg Trump végig Bident figyelte, felé vagy a moderátornak beszélt, a demokrata jelölt sokszor fordult ki, és a kamerába nézve közvetlenül a nézőknek üzent, ami annak is szólt, hogy négy éve rekordnak számító  84 millióan nézték meg  Trump és Hillary Clinton első vitáját. Biden a demokrata előválasztás alatt egyáltalán nem volt meggyőző a vitákon, de az ohióin magához képest nem szerepelt rosszul, felkészült volt, noha nem minden közbevágásra volt válasza, és nem tudta például a Trump adóbevallása körüli kérdéseken tartani a hangsúlyt. Hamar megindultak Trump közbevágásai Az első nagyobb téma a legfelsőbb bíróság volt. A 87 éves korában meghalt liberális Ruth Bader Ginsburg helyére Trump már jelölt is egy konzervatív bírónőt, Amy Coney Barrettet, akit a republikánusok még a november 3-i választás előtt el is fogadtatnának a szenátusban. A demokraták viszont azzal támadták őket, hogy négy éve több mint fél évvel a választás előtt sem akartak meghallgatást tartani Barack Obama jelöltjéről. Trump most azzal érvelt, hogy ezúttal ugyanaz a párt adja az elnököt és a szenátusi többséget is, fordított esetben pedig szerinte a demokraták is jelöltek volna új bírót. „Nem három, hanem négy évre választottak meg” – jelentette ki. Biden erre azt mondta, hogy szerinte már a választás közepén járnak, hiszen sokan előzetesen leadták szavazatukat, először pedig az embereknek kellene kinyilvánítaniuk, milyen irányt akarnak. Biden a legfelsőbb bírósághoz kapcsolódva előhúzta már az elején Obama egészségügyi reformjának sorsával az egészségügyet is, amire Trump korábbi támadásaihoz hasonlóan számos közbevágással megpróbálta a Demokrata Párt balszárnyához kötni és szocialistának bélyegezni a volt alelnököt. „Én vagyok most a Demokrata Párt” – mondta Biden, hozzátéve, hogy a demokrata előválasztáson legyőzte a progresszív oldal vezéralakját, Bernie Sanders vermonti szenátort. A vita alatt sokszor mosolyogva, a fejét csóválva próbálta lereagálni Trump közbeszúrásait, de már az elején is volt kemény visszaszólása is, és ő is ellenfele szavába vágott többször: „Befogná végre?” A koronavírus-helyzet a középpontban A koronavírusra rátérve Biden arról beszélt, hogy Trumpnak nincs terve. Azt is felidézte, hogy Trump a választás elé könyvet író Bob Woodwardnak márciusban már sokkal súlyosabbnak festette le a helyzetet, mint amit akkor nyilvánosan kommunikált. Trump viszont azt mondta, hogy Biden alatt sokkal rosszabb lett volna a helyzet, nem 200 ezer, hanem 2 millió áldozata lenne a vírusnak Amerikában, ő pedig fenomenális munkát végzett, csak a média állítja ezt máshogy be. Azt is kijelentette, hogy két szakértővel, köztük az Amerikai Járványügyi Hivatal (CDC) vezetőjével sem ért egyet, szerinte akár már heteken belül lehet oltóanyag. „Elhiszik egy pillanatig is, amit mond maguknak?” – fordult ki a tévénézőkhöz Biden. Hozzátette, hogy Trump volt az, aki arról beszélt korábban, hogy majd húsvétra, aztán nyárra eltűnik a koronavírus, és arra is utalt, hogy Trump az egyik sajtótájékoztatón felvetette, talán belsőleg kellene kipróbálni fertőtlenítőszereket. „Tudja, hogy azt csak szarkasztikuson mondtam” – húzta elő a korábban már hallott védekezést Trump.         Egy nyugat-hollywoodi bár teraszán nézik a vendégek az elnökjelölti vitát 2020. szeptember 29-én.Fotó: Mario Tama / GETTY IMAGES NORTH AMERICA / GETTY IMAGES VIA AFP) Trump a zakója belső zsebéből a maszkját előrántva bizonygatta, hogy amikor kell, felveszi azt, miközben Biden arra hívta fel a figyelmet, hogy a szakértők szerint több tízezer amerikai halálát lehetne elkerülni, ha mindenki hordana maszkot. Trump azzal támadta Bident, hogy senki sem menne el a nagygyűléseire, ellenben az ő szabad téren tartott rendezvényein több tízezren részt vesznek. Trump korábban rendszeresen Álmos Joe-nak (Sleepy Joe) nevezve kritizálta a 77 éves Biden szellemi képességeit, de a vitán sokáig nem hozta elő ezt a vonalat. Viszont mikor Biden arról beszélt Trumpnak címezve, hogy „sok ember meghalt, és még több fog, ha nem lesz sokkal okosabb és sokkal gyorsabb”, akkor az elnök dühösen lecsapott rá. Szerinte Biden a saját iskolája nevét is elfelejtette, „magában semmi okos nincs.” Trump: Milliókat fizettem be A gazdasági helyzetnél Trump saját eredményeit méltatta, mielőtt megjelent volna az általa „kínai pestisnek” nevezett koronavírus. Azzal támadta Bident, hogy az egész országban lezárásokat akarna, és bedöntené a gazdaságot. A volt alelnök viszont azt mondta, Trump ciklusa végén kevesebb munkahely lenne az országban, mint amennyi elnöksége elején volt. Előkerült a vitán Trump adóbevallása is, ami a New York Times cikksorozata nyomán az elmúlt napokat meghatározó téma volt az amerikai politikában. A lap által megszerzett adóbevallások alapján Trump az elnöksége előtti 15 évből 10-ben nem fizetett személyi jövedelemadót, mert azt jelentette az adóhivatalnak, hogy legtöbb vállalkozása veszteséges. A cikkek szerint 2016-ban és 2017-ben csak 750-750 dollár személyi jövedelemadót fizetett be, személyesen pedig 421 millió dollárnyi hitele van. Wallace többszöri kérdésére Trump azt mondta, hogy 2016-ban és 2017-ben is több millió dollár személyi jövedelemadót fizetett be, amit majd meg is mutat. Azonban ahogy már évek óta többször is, most is kijelentette, hogy csak a törvényi lehetőségeket használta ki, és majd akkor mutatja meg az adóbevallását, ha befejeződik a cégeinél végzett könyvvizsgálat – noha jogi akadálya nincs annak, hogy már addig is nyilvánosságra hozza a dokumentumokat. Biden ugyan megjegyezte, hogy a Times cikke szerint Trump kevesebb adót fizetett, mint iskolai tanárok, de leginkább a republikánusok adópolitikáját próbálta támadni, és nem igazán tudott ebben az ügyben kérdéseket szegezni ellenfelének a vitán. Amikor Trump elővette ellenfele fiának, Hunter Bidennek a kínai és ukrajnai üzleti ügyeit – apja alelnöksége alatt bekerült a Buriszma cég igazgatótanácsába –, a demokrata politikus azt mondta, hogy semmilyen visszaélés nem köthető a fiához. Majd pedig megint a nézőkhöz fordulva kijelentette: „Ez nem az én, vagy az ő családjáról szól, hanem Önökről. Arról nem akar beszélni, hogy mi van az emberekkel”. Trump később akkor is újra felemlegette Hunter Bident, amikor a demokrata jelölt a másik fiának, a négy éve meghalt Beau-nak az iraki katonai érdemeiről beszélt. Nekiszegezték Trumpnak, hogy elítéli-e a fehér felsőbbrendűséget hirdetőket A George Floyd halála után a feketéket ért diszkrimináció ellen kezdődött tüntetések és zavargások mentén Trump Richard Nixon példájához hasonlóan magát a rendet biztosító jelöltnek állította be. „Mondjon egy rendvédelmi szervet, ami támogatta magát” – szólt oda Trump Bidennek, aki kitért a válasz elől. A demokrata jelölt visszautasította, hogy ő felszámolná a rendőrségeket, viszont olyan rendszert akar, ahol elszámoltatják a rendőri visszaélések elkövetőit. Biden ellenfeléről azt mondta, csak olajat önt a tűzre, ő vele ellentétben viszont egyesíteni akar, összehozni az embereket. „Az elnöksége alatt gyengébbek, betegebbek, szegényebbek és megosztottabbak lettünk” – mondta Biden, aki Putyin ölebének is nevezte az elnököt. Trumptól azt kérdezte Wallace, hogy elítéli-e a fehér felsőbbrendűséget hirdető csoportokat és milíciákat. Először azt mondta, megtenné, de aztán mégsem tette meg egyértelműen, hanem az Antifát támadta, és arról beszélt, hogy az erőszakos zavargók nagy többsége a baloldalhoz, nem a jobboldalhoz kötődik. Bidennél arra kérdezett rá a moderátor, hogy felhívta-e a portlandi demokrata polgármestert vagy az oregoni demokrata kormányzót, hogy lépjenek fel a városban erőszakba forduló, száz napig húzódó tüntetésekkel szemben. Biden erre annyit mondott, hogy nem tölt most be közhivatalt, de az erőszakot mindig büntetni kell. A klímaváltozás kérdéséről szóló újabb pengeváltásban Trump megint elsősorban az erdőgazdálkodást okolta a nyugati parton pusztító tüzekért, Biden pedig nem támogatta a demokraták progresszív szárnyának kezdeményezését, a Green New Dealt, hanem a saját javaslatát, a Biden Dealt képviseli. A választás lebonyolítása maradt a végére „Szavazzanak, szavazzanak, szavazzanak!” – mondta a vita zárásában a kamerába nézve Biden, és kijelentette, hogy azt is elfogadja, ha nyer, és azt is, ha veszít. Azt mondta, hogy a választók dönthetik el, hogy változás jöjjön, vagy még négy évig folytatódjon a hazugság.         Joe Biden és a felesége, Jill Biden az elnökjelöltek viátja után, a Case Western Reserve Egyetemen, Clevelandben, Ohióban 2020. szeptember 29-én.Fotó: Scott Olson / GETTY IMAGES NORTH AMERICA / GETTY IMAGES VIA AFP) Trump viszont megint a levélszavazást bírálta, ami szerinte soha nem látott csalást hozhat. Azt állította, hogy voltak olyan rá adott levélszavazatok, amiket a kukában találtak meg. Szerinte a levélszavazatok miatt pedig akár hónapokba is telhet, hogy meglegyen a választás végeredménye. Az elnök azt mondta, abban bízik, hogy tiszta lesz a választás, de ha „több tízezer szavazólapot manipulálnak”, azt nem fogadná el. Biden végül kijelentette, hogy ő elfogadja az eredményt, de ha megszámolták a szavazatokat, és megvan a győztes, akkor Trump is el fogja, mert ott vége van az egésznek. Minden héten jön egy újabb A tévéviták ritkán forgatják fel önmagukban az elnökválasztási kampányt – habár az 1960-as első vitán magabiztos John F. Kennedy ott is megalapozta későbbi győzelmét az idegeskedő Richard Nixon akkori alelnök ellen –, de felerősíthetnek folyamatokat, előtérbe helyezhetnek ügyeket, és jó pár napra meghatározhatják a közbeszédet. A tényleges vitánál azonban sokszor szinte fontosabb, hogyan értékelik rögtön utána a nagy tévékben, az elemzőműsorokban a látottakat: a mostanit a legtöbb gyorselemzésben lesújtóan. A CNN-nek a vita nézői között  készített felmérése szerint  tízből hatan Bident látták jobbnak, míg 28 százalék Trumpot, de a csoportban 39 százaléknyian vallották magukat demokratának, és csak 25 százaléknyian republikánusnak.  A CBS hasonló gyorsfelmérésében  48 százalék látta jobbnak Bident és 41 százalék Trumpot. A többség azonban negatívnak találta a hangvételt, és több mint kétharmadukat felbosszantotta, amit látott. A FiveThirtyEight választási modellje szerint  100-ból 78 esetben Biden, 22-ben Trump nyerné az elnökválasztást, de számos csatatérállam szoros. A szavazásig még további viták jönnek: október 7-én Mike Pence alelnök és Kamala Harris kaliforniai szenátor, Biden alelnökjelöltje találkozik, míg Trump és Biden legközelebb október 15-én, végül pedig október 22-én vitázik. (BORÍTÓKÉP: Donald Trump amerikai elnök és Joe Biden demokrata elnökjelölt televiziós vitája 2020. szeptember 29-én. Fotó: Jim Watson / AFP) ", "site": "https://telex.hu/rovat/kulfold"}
{"title": "\n        Jeff Bezos véleménycikkben magyarázta, hogy a lapja miért nem áll ki se Trump, se Harris mellett\n       ", "body": "\nAz egyik legnagyobb amerikai újság, a Washington Post tulajdonosa, Jeff Bezos  véleménycikkben védte meg  a lap döntését arról, hogy többé ne támogassanak hivatalosan amerikai elnökjelölteket. A világ egyik leggazdagabb embere azt gondolja, hogy az intézkedés segíthet azon, hogy a Washington Post hitelesebb legyen. Bezos a véleménycikkben azt írta, semmilyen befolyása nincs az elnökválasztás eredményére annak, hogy egy lap kiáll valamelyik elnökjelölt mellett. Az üzletember szerint nem fognak bizonytalan szavazók az alapján elnököt választani, hogy egy adott újság melyik jelöltet támogatja. Sőt, azt írta, az újságokra nézve kifejezetten rossz hatása van ennek, mert egyfajta függőség, elfogultság érzetét keltheti az olvasókban. „Bárcsak már korábban, jóval az elnökválasztás és az azt körülvevő érzelmek megjelenése előtt meghoztuk volna ezt a lépést. Ez rossz tervezés, nem tudatos stratégia eredménye” – fogalmazott a cikkben, amiben világossá tette azt is, hogy se a Harris-, se a Trump-kampány tagjaival nem konzultált a lap a döntésről. „Teljesen házon belül hoztuk meg” – mondta Bezos. Pedig az elnökjelöltek melletti kiállásnak az Egyesült Államokban komoly hagyománya van, ezért nem is meglepő, hogy az olvasók kiakadtak rajta, hogy a mostani elnökválasztáson egyik jelöltet sem támogatja a Washington Post.  200 ezer olvasó  mondta le a korábbi Washington Post-előfizetését azután, hogy Bezos megakadályozta, hogy a lap Kamala Harrist támogassa. ", "site": "https://telex.hu/rovat/kulfold"}
{"title": "\n        Csak 16 hónap kellett a belgáknak, hogy megállapodjanak a kormányalakításról\n       ", "body": "\nHétpárti megállapodás született Belgiumban a kormányalakításról szerda reggel, csaknem ötszáz nappal a parlamenti választások után. Az országnak a flamand Alexander de Croo lesz a miniszterelnöke – írta az MTI a helyi sajtóra hivatkozva. Az új koalíciót a flamand és a vallon liberális, szocialista és zöld pártok, továbbá a flamand kereszténydemokraták alkotják, nem vesz részt benne a 2019 májusi választásokon legerősebb párt, a nacionalista Új Flamand Szövetség. Sajtóforrások szerint a pártelnökök intenzív tárgyalásokat folytatnak az új kormány minisztereinek és államtitkárainak kinevezéséről. Az eddig kormányfőhelyettesi és pénzügyminiszerei feladatokat ellátó 44 éves Alexander De Croo, a Flamand Liberálisok és Demokraták politikusa várhatóan csütörtökön teszi le a miniszterelnöki esküt, hogy az aznap kezdődő EU-csúcson már részt is vehessen kormányfőként. A belga pártok 16 hónappal a választások után állapodtak meg a többségi kormányalakításról, idáig az országot ügyvivő kormány vezette. A 44 éves Alexander De Croo a miniszterelnöki székben Sophie Wilmést váltja, akinek meghosszabbított mandátuma csütörtökön jár le. A De Standaard azt írta, hogy az új kormány a költségvetési tervek szerint 3,3 milliárd eurót szán az új politikák bevezetésére, és további egymilliárd eurót a koronavírus-járvány okozta gazdasági károk kezelésére. A tárgyaló felek megállapodtak abban, hogy jelentős beruházásokat hajtanak végre a vasúti közlekedés, a digitalizáció és a biztonságpolitika területén, valamint megegyeznek az internetes óriáscégek digitális adójának megállapításában. A koalíció az egészségügyi költségvetést évente 2,5 százalékkal növelné és a minimum nyugdíjat 1500 euróra emelné. ", "site": "https://telex.hu/rovat/kulfold"}
{"title": "\n        Kisiklott és épületbe rohant egy villamos Oslo belvárosában, négyen megsérültek\n       ", "body": "\nNégyemeletes épületbe rohant egy villamos a norvégiai Oslo belvárosában. A balesetben négyen megsérültek, az épületet a rendőrség tájékoztatása szerint kiürítették, hogy meg lehessen vizsgálni, károsodott-e a szerkezete – írja a  Sky News . A helyszínen készült képek alapján a villamos első kocsija kisiklott, és szinte teljesen belefúródott az épület földszintjén található számítástechnikai bolt kiállítóterébe, ami egyébként az Apple termékek árusításával foglalkozó Eplehusethez tartozik. A baleset miatt a boltban komoly károk keletkeztek, de az csak később derül majd ki, hogy pontosan mekkorák.         Fotó: Fredrik Varfjell / Reuters Azt sem lehet még tudni, hogy mi okozta a balesetet, egy éppen arra rollerező szemtanú szerint a villamos egyszer csak a szeme láttára kisiklott. A villamoson nagyjából húsz ember utazott, és összesen négyen sérültek meg, de a rendőrség tájékoztatása szerint egyikük sérülése sem volt komoly, így mindenkit el tudtak látni a helyszínen. ", "site": "https://telex.hu/rovat/kulfold"}
{"title": "\n        Rendőrök teperték le Trump korábbi kampányfőnökét\n       ", "body": "\nNyilvánosságra hozta a floridai Fort Lauderdale rendőrsége azt a vasárnapi felvételt (pontosabban annak vágott verzióját), amin az látható, ahogy rendőrök leteperik Donald Trump amerikai elnök júliusban leváltott kampányfőnökét, Brad Parscale-t. A férfire felesége, Candice Parscale hívta ki a rendőröket vasárnap, miután Brad Parscale korábban vágásokat és zúzódásokat okozott neki, majd a pár vasárnapi vitája során Parscale megtöltött egy fegyvert és öngyilkossággal kezdett fenyegetőzni. Mivel a kiérkezett rendőrökkel azt közölték, hogy egy felfegyverzett férfivel van dolguk, nem finomkodtak vele, és leteperték, ahogy az jól látható a videón. Parscale előállítása után a rendőrök 10 fegyvert, közte pisztolyokat, sörétes puskát és egy karabélyt is eltávolítottak a férfi otthonából. A vasárnapi intézkedés után Parscale önként vonult be a Broward megyei Egészségközpontba. A Trump kampánystábjából júliusban elküldött Parscale komoly szerepet vállalt az elnök első elnökválasztási kampányában, ő dolgozta ki a célzott Facebook-hirdetésekre építő reklámstratégiát, majd 2018 februárjától 2020 júliusáig ő vezette Trump újraválasztási kampányát is. Végül azért kellett mennie, mert őt tették felelőssé az elnök rosszul sikerült tulsai nagygyűléséért. Van segítség! Ingyenes, anonim, a nap 24 órájában hívható lelki elsősegély-szolgálat várja a hívásokat a 116-123 és 06-80-810-600 telefonszámon. Ha öngyilkossági gondolatai vannak, kérjük,  olvassa el ezt az oldalt , mielőtt kárt tenne magában. Ha másvalakiért aggódik,  ezen az oldalon talál tanácsokat , mit tud tenni. (Borítókép: A rendőrök által letepert Brad Parscale. Fotó: YouTube) ", "site": "https://telex.hu/rovat/kulfold"}
{"title": "\n        Palesztin mentősök szerint 20 gyerek halt meg egy izraeli légicsapásban\n       ", "body": "\nA libanoni egészségügyi minisztérium közlése szerint az északkelet-libanoni Beka-völgy 16 pontján végrehajtott izraeli légicsapások 60 embert öltek meg, 58-an pedig különböző súlyosságú sérüléseket szenvedtek. Egy Al-Allak nevű faluban egy család mind a 16 tagja odaveszett a bombatámadásban. A főképp síita felekezetűek által lakott Beka-völgy a Hezbollah egyik törzsterülete, logisztikai hátországa; éppen ezért az itteni raktárak, parancsnoki központok és Szíria felé vezető utak az izraeli légierő állandó célpontjai közé tartoznak.  (BBC) A Hezbollah libanoni szervezet megtalálta az izraeli légicsapásban likvidált Hasszán Naszrallah főtitkár utódját. A 71 éves Naim Kasszem a szervezet alapító tagjai közé tartozik, és 1991 óta főtitkár-helyettesként elsősorban politikai ügyekkel – a Hezbollah 1992 óta parlamenti pártként is működik –, illetve nemzetközi kapcsolatokkal foglalkozik. Megválasztásával vége szakad a fekete turbános főtitkárok sorának, ugyanis Kasszem elődjeivel ellentétben nem vezetheti vissza vérvonalát Mohamed prófétáig. A szervezetileg Naszrallah utódjának eredtileg anyai unokatestvérét, Hasím Szafjeddint választotta, azonban ő  alig két héttel élte túl  elődjét.  (Reuters)         Naim Kasszem egy Izrael által likvidált Hezbollah-parancsnoktemetésén 2024. április 5-én Fotó: Anwar Amro / AFP Észak-Gázában továbbra is zajlik az izraeli hírszerzés értékelése szerint újraszerveződő Hamász elleni hadművelet, az ezt támogató légicsapások Beit Lahíjában legalább 93 emberrel végeztek – a „legalább” arra utal, hogy még 40 ember van a romok alatt, akiknek jó része valószínűleg szintén meghalt. Adatközlésében a Hamász vezette egészésügyi tárca szokásához híven nem választotta külön a harcoló és a civil áldozatokat, helyi mentősök azonban arról számoltak be, hogy a halottak között 20 kiskorút találtak. A hadműveleti területen emberi jogi szervezetek szerint 100 ezer palesztin esett csapdába, akikhez a harcok miatt három hete semmilyen élelmiszer- és gyógyszersegélyt nem sikerült eljuttatni.  (Reuters) Az elmúlt napokban az izraeli hadsereg (IDF) mind a libanoni frontról, mind pedig Észak-Gázából rendszeresen súlyos harcokról és – a háború korábbi szakaszaihoz képest – komoly veszteségekről számol be. Az IDF kedden is bejelentette, hogy egy – közelebbről nem ismertetett – gázai bevetésen a hadsereg „Kísértet”  kommandósalakulatának  négy tagja életét vesztette, egy tiszt pedig súlyosan megsebesült. Óriási nemzetközi felháborodás fogadta azt, hogy az izraeli törvényhozás hétfőn  óriási többséggel betiltotta  a palesztin menekülteket segítő ENSZ-ügynökség (UNRWA) tevékenységét. Izrael a gázai háború kirobbanása óta rendszeresen azzal vádolta az UNRWA-t, hogy szoros kapcsolatban áll a Hamász fegyvereseivel, a szervezet 12 alkalmazottjáról konkrétan meg is vádolta azzal, hogy részt vettek a 2023. október 7-i támadásokban. Az UNRAWA az érintett alkalmazottakat kirúgta, de Izrael szerint ez csak tüneti kezelés, mivel a Hamász beszivárgásal és zsarolással a kezében tartja az ENSZ-ügynökséget, iskoláit, irodáit, eszközeit és erőforrásait saját céljaira használja fel. Ugyan az izraeli külügyminisztérium hangsúlyozta, hogy kész más ENSZ-ügynökségekkel, a Világélelmezési Programmal, az UNICEF-fel vagy a WHAO-val együttműködni a Gázai-övezet segélyezésében, azonban James Elder, az UNICEF igazgatója  a Guardian szerint  kedden azt mondta, hogy Ha az UNRAWA működését ellehetetlenítik, akkor Gázában összeomlik a humanitárius rendszer. (…) Egy ilyen döntés azt jelenti, hogy hirtelen új módját találták fel a gyerekek meggyilkolásának. Az izraeli politikai vezetést a háború kezdete óta rengeteg bírálat éri – a saját vezérkara részéről is – amiatt, hogy nem rendelkezik átfogó tervvel a Gázai övezet háború utáni sorsáról. Nos, ez a bírálat semmiképpen nem áll az izraeli kormány szélsőjobboldali tagjaira, akik Gáza gyarmatosításában és a palesztin lakosság elűzésében látják a megoldást. Erről hétfőn nem egy helyi volnerjános, hanem a pénzügyminiszter beszélt egy radikális Izrael-barát amerikai keresztény szervezet konferenciáján. Bezazel Szmotrics szerint több százezer telepessel kell benépesíteni Gázát, melynek palesztin lakói legfeljebb „nemzeti karakter nélküli” helyi önkormányzatiságot élvezhetnének, az ennél többre vágyókat más arab országokba kéne kitelepíteni. Szmotrics szerint az izraeli-palesztin konfliktusban a –  valóban megvalósíthatatlan  – kétállami megoldás helyett Izraelnek annektálnia kéne mind Gázát, mind Ciszjordániát. Ez a terv egyébként implicit módon a helyi palesztinok egy részének elűzését is feltételezi, ellenkező esetben ugyanis Nagy-Izraelnek 7 millió muszlim arab lakosa lenne.  (Times of Israel) ", "site": "https://telex.hu/rovat/kulfold"}
{"title": "\n        Vera Jourová: Nagyon is tisztelem a magyarokat\n       ", "body": "\n„Sosem bántottam a magyar embereket”  – így reagált Vera Jourová, az Európai Bizottság alelnöke a  Politicónak  arra, hogy Orbán Viktor levélben kérte Ursula von der Leyent, a bizottság elnökét: Jourová távozzon a pozíciójából. A magyar miniszterelnök azután fordult Von der Leyenhez, hogy szerinte Vera Jourová Magyarországot és a magyar embereket sértő kijelentéseket tett, amikor a Spiegelnek adott interjújában azt mondta, Orbán Viktor beteg demokráciát épít. Jourová valamennyire szóviccelni próbált, amikor úgy nyilatkozott: „Orbán szereti azt mondani, hogy ő illiberális demokráciát (illiberal democracy) épít. Szerintem inkább beteg demokráciát (ill democracy).” A miniszterelnök ezután közölte, hogy felfüggesztik a kétoldalú politikai kapcsolatot Jourovával. Jourová elmondta, nem szeretne belemenni személyes támadásokba, viszont azt mindenképpen le kell szögeznie, hogy sosem bántotta a magyarokat, épp ellenkezőleg: nagyon is tiszteli őket. „Ugyanakkor ez nem jelenti azt, hogy szükség esetén ne lehetnénk kritikusak a kormányok vagy a választott képviselők döntéseivel akár a bizottságban, akár a tagállalmokban történik ez. Egy demokráciában semmi sem állhat a kritika felett.” Jourová egyébként gyakran fejezi ki aggodalmát Magyarország miatt, és kritizálja az Orbán-kormányt, korábban például a rendkívüli jogrendet hozó koronavírus-törvény miatt. Az Európai Unió jogállamisági jelentést készített a tagállamokról, köztük Magyarországról is, amit szerdán szerdán mutatnak be, és vélhetően több tagállammal kapcsolatban is komoly kritikákat fogalmaznak majd meg. (Borítókép: John Thys, Ludovic Marin / AFP / POOL) ", "site": "https://telex.hu/rovat/kulfold"}
{"title": "\n        Belgiumban már több mint 10 ezren haltak meg koronavírusban\n       ", "body": "\n19.43 Indiában október végéig nem indulhatnak újra a nemzetközi repülők Október 31-ig meghosszabbították Indiában a nemzetközi légijáratok fogadására és indítására vonatkozó tilalmat. A korlátozás a nemzetközi teherszállításra, illetve a különleges nemzetközi járatokra nem terjed ki. Indiában márciusban függesztették fel a kereskedelmi járatokat a koronavírus megfékezése érdekében, a belföldi légiközlekedést már május végén visszaállították. (MTI) 15.52 Október 1-jétől újra életbelép a veszélyhelyzet Szlovákiában A szlovák kormány szerdai ülésén döntött a veszélyhelyzet bevezetéséről a koronavírus-járvány miatt. Az első hullámmal ellentétben ősszel általános veszélyhelyzetet vezetnek be, ami nemcsak az egészségügyre, hanem az élet minden részére kiterjedhet. A döntés 45 napig lesz érvényben, hosszabbításáról Igor Matovič kormányfő szerint a mindszenttel kapcsolatos utazások hatásai után döntenek. A miniszterelnök kedden elmondta, a veszélyhelyzet kihirdetésére főleg amiatt van szükség, mert senki sem tudhatja, hogyan alakul a jövőben a koronavírus-helyzet. ( parameter.sk ) 14:10 Az olasz maffia segíti a járvány miatt bajba jutott családokat az olasz hatóság szerint Annapaola Porzio, az uzsoraellenes rendkívüli kormánybiztos szerint veszélyes, hogy a járványhelyzetben a maffia jelentősen terjeszkedik, vállalkozásokat vásárol fel, illetve magához köti a nehéz helyzetbe került családokat anyagi segítséggel. A bűnszervezetek azonnal, szinte bármennyi pénzt tudnak adni, ráadásul ezért cserébe most még nem kérnek semmit. A tekintélyük viszont jelentősen nő, aminek Porzio szerint súlyos következményei lehetnek. A kormánybiztos azt is elmondta, hogy sokkal kevesebb bejelentés érkezik a maffia ellen zsarolás vagy fenyegetés miatt. Aggasztónak tartja a helyzetet Luciana Lamorgese belügyminiszter is, aki szerint az uzsora áldozatai „talán a hosszú hatósági eljárás miatt veszíthették el bizalmukat”. Eközben az egyik nápolyi bűnszervezet, a camorra a turisták híján eladósodott római vendéglátóhelyeket is sorra elkezdte felvásárolni, az üzletükhöz ragaszkodó tulajokat pedig addig fenyegetik, amíg nem adják el helyeiket. (MTI) 09:30 Belgiumban átlépte a 10 ezret a halálos áldozatok száma Az egyik legfertőzöttebb európai országnak számító 11,5 milliós lakosú Belgiumban tízezer fölé emelkedett a koronavírus-járványban meghalt áldozatok száma (10 001 fő), miután az elmúlt 24 órában újabb 13 ember halt meg a betegségben. A regisztrált fertőzöttek száma 117 115-re emelkedett. Európában jelenleg Belgiumban a legmagasabb (a világon pedig a harmadik legmagasabb) a koronavírus-járvány miatti halálozási ráta, 100 ezer főre vetítve 87.44 halott jut. Közben az Egyesült Királyságban ismét rekordot döntött a napi új fertőzöttek száma: kedden 7143 új koronavírusos beteget regisztráltak. A betegségben aznap 71-en haltak meg, ami július elseje óta az egyik legnagyobb ugrás. ( Euronews ) 09:17 28 ezer alkalmazottját küldi el a Walt Disney A koronavírus-járvány miatt 28 ezer alkalmazottját küldi el a Walt Disney. A jelentős létszámcsökkentés elsősorban az amerikai, azon belül is főként a kaliforniai parkjait érinti, ahol továbbra is zárva tart Disneyland. ( Reuters ) 07:35 Világszerte 23,3 millión gyógyultak már meg a koronavírusból Már 33 560 877-an fertőződtek meg világszerte koronavírussal, a halálos áldozatok száma 1 066 564, a gyógyultaké pedig 23 297 593 a baltimore-i Johns Hopkins Egyetem szerdai összesítése szerint. Az MTI beszámolója szerint előző nap 33 282 969 fertőzöttet tartottak nyilván, a halálos áldozatok száma 1 000 867, a gyógyultaké pedig 23 066 203 volt. A legtöbb fertőzöttet (7 190 046) az Egyesült Államokban diagnosztizálták. India a második legfertőzöttebb ország, itt átlépte a 6 milliót a betegek száma, míg Brazíliában 4,7 millió fertőzöttről tudnak. Az Egészségügyi Világszervezet március 11-én nyilvánította világjárványnak a koronavírust, epicentrumának a közép-kínai Vuhant tartják. (MTI) ", "site": "https://telex.hu/rovat/kulfold"}
{"title": "\n        Egy üveg jó pezsgőben fogadok, hogy Karácsony miniszterelnök-jelölt lesz\n       ", "body": "\n    Nem az autósok szóvivője, és bicajozni sem deviancia, mondta a lapunknak adott interjújában Fürjes Balázs Budapest fejlesztéséért felelős államtitkár. A beszélgetésből kiderül, hogy szerinte a politikának nem feladata átnevelni az embereket, úgy véli, mindig illő tisztelettel szól a főpolgármesterhez, mert „ő a nagyobb fiú”, valamint nem zavarja, hogy egyik beosztottjának 21-szer több követője van a közösségi médiában. Az államtitkár úgy véli, hogy a mostani városvezetés politikai stratégiája a panaszkodás, miközben szórja a pénzt, az állam viszont új egyensúlyt fog teremteni Budapest közlekedésében.\n   \n(A Telex interjút kért Karácsony Gergely főpolgármestertől is. Terveink szerint a két írás egyszerre jelent volna meg. Karácsony Gergely ezzel a feltétellel nem vállalta a beszélgetést, mi viszont a cikkek időbeni eltolásába nem mentünk bele, úgyhogy egyelőre Karácsony-interjú nélkül maradtunk. A főpolgármester ugyanakkor azt ígérte, később rendelkezésünkre áll majd.) Hadd kezdjem egy klasszikussá vált interjúindítással: milyen közlekedési eszközzel érkezett ma? A város széléről jövök be reggel, döntően gépkocsival járok munkába. Van az irodámban egy bicikli... Az ott a szekrény mellett? Kiállítási példány? Sporteszköz, munka utánra. Lelkes amatőr biciklis vagyok, amikor még volt időm, versenyekre is jártam a haverokkal. Van egy nyolcéves, használt Coppim, ezzel Dobogókő felé, meg a zsámbéki medencében szeretek kalandozni. Csak azért kérdeztem, mert a nagykörúti bringasáv-vitában mégis az autósok szóvivőjeként lépett fel.  Senkinek nem vagyok a szóvivője. Budapestet fejlesztjük, gyakorlatias megoldásokra törekszem a budapestiek érdekében. Úgy éreztem, van helye kérdéseknek és tiszteletteljes javaslatoknak a Városháza felé a nagykörúti kerékpársávok ügyében is. Lepattantam. Nem lehet, hogy a stílus miatt? Ön szerint a kerékpársávok felfestésével Budapesten, ahogy írta, tényleg autósüldözés folyik?  Mindig igyekszem figyelembe venni, hogy kinevezett kormánytisztviselőként tárgyalok a megválasztott főpolgármesterrel. Ő a nagyobb fiú, és én mindig illő tisztelettel kell legyek, mert ilyenkor valójában a budapesti polgároknak adom meg a tiszteletet. Udvariasan megkérdeztem, hogy miért a budapestiek előzetes megkérdezése nélkül festették fel a sárga csíkokat, és tettem három javaslatot. Na de hogy lett ebből autósüldözés? Én is ezt kérdezem, miközben autóval közlekedni nem deviancia. Nem is mondta senki, hogy deviancia lenne. Szerintem sem az, ahogyan bicajozni sem. Mindössze három egyszerű dolgot kértem a főpolgármestertől: a tanévkezdésre adja vissza az elvett sávokat, állítsa vissza a korábbi forgalmi rendet. Mert dugó és káosz lesz, miközben október közepe és április között amúgy is radikálisan csökken a biciklis forgalom. Induljon valódi döntéselőkészítő párbeszéd minden érintett bevonásával. Végezzék el az elmaradt szakmai előkészítést, hatástanulmánnyal, forgalmi modellezéssel, nemzetközi jó és rossz példák elemzésével. Jó hír, hogy az alapkérdésben egyetértünk: szükség van egy új egyensúly megteremtésére Budapest közlekedésében. Még több autó, kevesebb biciklis? Semmiképp! Az elő- és külvárosokból érkező naponta egymillió utazó kétharmada így is gépkocsival jön. Sok autós akkor is átmegy a belvároson, ha nem ott van dolga. Az új egyensúly lényege, hogy használhassák többen a közösségi közlekedést, különösen a vasutat, metrót, hévet, villamost. Cél a gyorsabb, kényelmesebb, átszállásmentesebb utazás, kevesebb dugó és tisztább levegő. Fejlesszük az elővárosi vasutat és minden HÉV érje el a metrót, hogy vonzóbb legyen a tömegközlekedés. Legyenek meg a hiányzó külső körúti elemek és hidak, hogy autóval elkerülhető legyen a belváros. Épüljenek meg a hiányzó P+R és B+R parkolók, hogy kötöttpályára válthassanak a befelé tartók. Így lesz kisebb a gépkocsiforgalom a belső városrészekben, így lehet egyszer akár átadni egy sávot a Nagykörúton is a kerékpárosoknak, tavasztól őszig biztosan. De a munkát el kell végezni, a feltételeket meg kell teremteni. Budapest nem csak a belvárosból áll. Az új kerékpársávok ügye forró téma volt az elmúlt hetekben, ráugrott a sajtó – a kormányzati lapokkal az élen –, egy elég erősen kritikus narratívával, ebbe kapcsolódott bele a Twitteren megjelent nyilatkozata is. Szokott egyeztetni megszólalás előtt a kormányzati kommunikációval? Senkivel nem egyeztetek a nyilatkozataimról. Az álláspontomat akkor is önállóan fogalmaztam meg, amikor például  azt mondtam  az elhíresült novemberi MTV-s Karácsony-interjúra, hogy ez a viselkedés a főpolgármesterrel és a budapestiekkel szemben is elfogadhatatlan. Meggyőződésből beszélek, ha szólok. Amúgy miért a Magyarországon kevésbé ismert Twittert választotta kommunikációs csatornának? Történelmileg így alakult. Az olimpiai pályázat idején a londoni tanácsadónk azt mondta, hogy az IOC tagok és a nemzetközi sajtó eléréséhez nélkülözhetetlen a Twitter, a párizsi és az amerikai főnök is használja, nekem is muszáj. A fiók a riói olimpia idején indult, aztán az önkormányzati választások után kapóra jött a hosszú álmát alvó csatorna, és újra használni kezdtem. Nem lehet túl hatékony az ezer követővel, tekintve hogy például Karácsonynak 250 ezer követője van a Facebookon, de még az ön beosztottjának, Vitézy Dávidnak is 21 ezer. Én nem a lájkra meg a követőkre hajtok. Elfogadom, hogy a munkám része a kommunikáció, de inkább a tettekre gyúrok. A Twitternek megvan az az előnye, hogy komoly terjedelmi korlát van, muszáj rövidnek lenni. Egyébként meg almát az almával – a twitter követők számát a twitter követők számával érdemes egybevetni. A Facebookon nem kalózkodom. Még.         Fotó: Bődey János / Telex A körúti bringasáv mellett mostanában a biodóm 43 milliárdos forintos támogatása volt téma: nem érti, hogy Orbán „forintos labdáját” miért nem rúgja be a kapuba Karácsony. Ez a futball-hasonlat is az ön fejéből pattant ki? Bocs, jól értem, hogy a kérdések mögött az a feltételezés húzódik meg, hogy csak valakikkel egyeztetve nyilatkozhatom, és, és a saját szavaimat nem én találom ki? Az nem szokatlan a politikában, hogy egy kommunikációs stáb van valaki mögött, és megtervezik, mit érdemes mondani. Nincs kommunikációs stáb, városépítők vagyunk. Azt sem egyeztettem senkivel, hogy nyilatkozom a Telexnek. Valóban gólpasszt adott a kormány Karácsonynak a 3-as metró felújítása és a Biodóm tekintetében, csak be kell rúgni a ziccert. Én szívesen kapnék ilyen forintos lasztit. Ha jól emlékszem úgy volt, hogy 43 milliárd lesz a Biodóm költsége, amit a kormány kifizet. Aztán kiderült, hogy 63 milliárdra ugrott a költség, a nem tervezett nagy különbözetet pedig fővárosnak kellene kifizetni. Nem hiszem, hogy ilyen gólpasszra vágytak volna a ciklus kezdetén. Nem derült ki, semmilyen hiteles és hivatalos információt nem adott a főpolgármester. Facebook-posztokra hadd ne utaljunk 20 milliárdot. De hogy adta oda a kormány ezt a 43 milliárd forintot? Hát még sehogy. De, a nagy részét odaadta. 31 milliárd kifizetve. Minden beleszólás nélkül, mindent az Állatkert intézett és intéz, szabadon. Ha halad a beruházás, az aláírt szerződésnek megfelelően mind a 43 milliárdot odaadjuk. Sőt még arra is tettünk javaslatot, hogy a korábban a Ligetbe tervezett Hermina garázs nem biztos, hogy szükséges, és akkor az arra szánt pénzt, ismét pluszban odaadhatjuk a Biodóm befejezésére. Ezért mondom, hogy a kormány kontójára nagy sikert arathat az önkormányzat. De eltelt egy év, és semmit nem tudunk, hogy hogyan, mikor fejezik be ezt a beruházást, mit tettek egy év alatt. Több munka, kevesebb Facebook. Ha megfontolásra javasolhatom. Úgy tudni, hogy a városvezetés most átnézi, felülvizsgálja az egész beruházást… Igen, ezt halljuk egy éve. Mi az eredmény? Az embernek eszébe jut Murphy: ha valamit nem akarsz megoldani, hozz létre egy bizottságot vagy rendelj el vizsgálatot… Azért kérdeztem, mert az átlag budapesti ebből annyit lát, hogy van például a Biodóm vagy a Lánchíd ügye, elindítja a projektet közösen a kormány és a főváros, viszont, ahogy megugrik a költség... A Biodómnál már egyszer ez előfordult, és a kormány adott rá pluszpénzt. És akkor világosan megmondtuk, és Tarlós István is megmondta a beruházásért felelős Persányi Miklósnak, hogy több emelés nem lehetséges. Az előző városvezetés idején adtak. De ami most látszik: elszaladtak a költségek, de a többletet most már egyik fél sem akarja kifizetni. Legyen az Biodóm vagy Lánchíd, a kormány azt mondja adott eleget, a főváros meg azt, hogy nincs több pénze. Tehát nincs kompromisszum, csak toporgás. Nézze, ha valaki a saját munkakörében elvégezhető feladatokat nem végzi el, információt nem ad, viszont másra mutogat, panaszkodik, és csak annyit mond, hogy valaki más oldja meg helyette, akkor felelősen nem adható pénz. Ha minden önkormányzat így járna el, hamar kiürülne az államkassza. Ebben a helyzetben, a járvány második hullámának elején biztos, hogy az a budapestiek érdeke, hogy a Biodómra költsenek még 20 milliárd forintot? Ennél nincsenek fontosabb dolgok? Egyetértek, ez egy jogos felvetés. Erről lehetne akár beszélni is. De akkor kapjuk meg azt a tájékoztatást, hogy a vizsgálatot elvégezték, megvan a befejezés módja, javasolják, hogy most a covid miatt toljuk a határidőt ekkorra vagy akkorra. De most semmit sem tudunk. Miközben a budapestieknek az az érdeke, hogy a Biodómot befejezze a városvezetés. Harminc éve minden polgármester meg tudta oldani, hogy ne hagyjon torzót Budapesten. Végül is a leállított Nemzeti Színház helyén maradt Erzsébet téri gödör ügye is megoldódott. Ha néhány évig az Erzsébet tér kibírta, hogy ott lehetett a Nemzet Gödre, akkor a Városliget is kibírja, és ott lesz néhány évig a Nemzet Buboréka? Ha van értelme, kibírja azt is. Csak lássuk végre, mi az útiterv. Legyen világosság, és akkor lehet dönteni. Az Erzsébet tér és az Akvárium pedig remek hely lett, jó, hogy nincs ott egy bármilyen böhöm épület, a Nemzeti és a Müpa pedig bedurrantotta a Millenniumi Városnegyedet, irodák, lakások épültek Dél-Pesten – a döntés kiállta az idő próbáját. Abban egyébként egyetért, hogy az, hogy a főváros a pénzügyi nehézségei miatt nagyon nehezen tudja befejezni a nagyberuházásokat, az azért egybesimul a kormány és a Fidesz politikai érdekével? Hiszen lehet rá mutogatni, hogy Karácsony nem tesz semmit, alkalmatlan, lehet rá aggatni a különböző eposzi jelzőket. Az én ajkamat sosem hagyta el, és meg is tudom ígérni, hogy sosem fogja elhagyni az a kifejezés, hogy a Budapest polgárai által szabadon megválasztott főpolgármester alkalmatlan lenne. A Városháza részéről a panaszkodás és a mindig másra mutogatás gyakorlat lett. Hibás Tarlós, hibás a kormány, nyáron a meleg, télen a hideg. Sőt, néha mintha még keresné is a főpolgármester az áldozat szerepet. Nehéz helyzetben vagyunk most mindannyian, kormány, önkormányzat, cégek, családok, ez igaz. De hála Istennek, attól még nagyon messze vagyunk, hogy a mostani időszak a szélcibálta, Trianonnal, szétbombázott világháborús Budapesttel, 56’-tal mintázott elmúlt száz esztendő legnagyobb válsága lenne – mint ahogy ezt Karácsony a napokban nyilatkozta. Panaszkodás helyett vállalni kell a munkát, amivel a választók megbízták, és el kell végezni a feladatokat. A panaszok nem jogosak? Tagadhatatlan elvonások érték a fővárost. Tömören azt állítom, hogy a főváros anyagi helyzete stabil. Az ország költségvetésén keletkezett egy 2000 milliárd forintos lyuk a Covid első hullámának következtében, és még nem tudjuk, mennyivel fog ez tovább nőni. A fővárosnál ugyanígy keletkezett egy arányaiban hatalmas veszteség. A koronavírusnak nem tudjuk benyújtani a számlát. Azt csak közös teherviseléssel tudjuk kifizetni. Mindenkinek át kellett rendezni a kiadásait. A Bajnai-kormány első intézkedéseivel 120 milliárd forintot vont el az önkormányzatoktól, mert Gyurcsányék csődbe vitték az országot. Politikai stratégia, hogy az áldozat szerepében tünteti fel magát a városvezetés, és mindenáron azt a képet sugallja, hogy tehetetlen, mert a csúnya behemót kormány bántja a szegény kicsi önkormányzatot. Ez egyben felmentést is ad az alól, hogy elvégezzék azt a feladatot, amivel megbízták őket a választók. És nyilvánvaló, hogyha a főpolgármester arra készül, hogy miniszterelnök-jelöltként legyőzze a kormányt... Ha egyáltalán arra készül persze. ...akkor ez még egy logikus stratégia is lehet. Szerkesztő úr, egy üveg jó pezsgőben szívesen fogadok, hogy Karácsony miniszterelnök-jelölt lesz. Ami természetesen szíve joga. Csak ne hanyagolja el az egyszerű, földhözragadt, gyakorlatias városi ügyeket. Ezekre kért megbízást. A budapestiek érdeke az, hogy a politikai különbözőségek ellenére is megtaláljuk városi ügyekben az együttműködés útját. Hogy Budapest ne legyen csatatér. A GDP 40 százalékát termeli a főváros, ebből 1,8 százaléknyit kap vissza. Ez igazságos ön szerint? Az vitathatatlan, hogy a kormány gazdaságpolitikájának köszönhető gazdasági növekedés legnagyobb nyertese Budapest. Arról sosem beszélnek, hogy az elmúlt tíz évben a gazdaság teljesítményének köszönhetően iparűzési adóból 300 milliárd forint többletbevétele keletkezett a fővárosnak a 2010-es bázisértékhez képest. 85 milliárd forint volt 2010-ben és 164 milliárd forint 2019-ben. Utánanéztem: a főváros teljes iparűzési adóbevétele 197 milliárd forint volt 2010-ben, ennek több mint a felét a kerületek kapták a forrásmegosztás során, tehát a fővárosra eső rész nagyjából stimmel, és 287 milliárd volt a 2019-es összbevétel. Tehát 10 év alatt összesen 90 milliárd forintnyit nőtt a teljes fővárosi iparűzésiadó-bevétel. Ez csak két évnek, 2010-nek és 2019-nek a különbsége. A tíz évi többletbevétel a 2010-es bázishoz képestnagyjából 300 milliárd forint. Ez többletbevétel, mert jobban teljesített a gazdaság. Akkor ebből részesedést kellett volna kapnia a kormánynak? Ha összeadjuk a tíz év növekményeit, akkor igen, ennyi a többlet. De ez nem vigasztalja idén a fővárost, mert ha csak a járvány miatt becsült 60 milliárd forintos idei adóbevétel-csökkenést és az idén az államnak befizetett 30 milliárdos szolidaritási adót vesszük, akkor az iparűzésiadó-bevétel szintje visszasüllyed a tíz évvel ezelőttire. A szolidaritás baloldali érték, reméljük baloldali barátaink egyetértenek azzal, hogy egy matematikai képlet szerint, adóerő és gazdasági erő alapján a leggazdagabb 135 magyar önkormányzat befizet a kicsik és szegények javára. Egyetlen város fizet kevesebbet, mint a mindenkire azonos képlet szerint ráeső összeg: Budapest. Több lépésben megszűnik ez a privilégium, de ez talán igazságos. Idén, ahogyan az önkormányzatoknak, úgy a központi költségvetésnek is csökkennek az adóbevételei. Ez a 2000 milliárdos lyuk, amiről beszéltem. A járvány miatt kevesebbet békávéznak az emberek, kevesebben váltanak jegyet, már most látszik, hogy idén körülbelül 30 milliárd forintos bevételkiesést kell pótolnia a fővárosnak. Ebbe besegít a kormány, átvállalja szolidaritásból a veszteség egy részét? Idén 12 milliárd forintot kap a BKV működésére a főváros a kormánytól. Jövőre 30 százalékkal növekedik a fővárosi önkormányzatok működési támogatása központi költségvetésből. Az önkormányzatoktól kétféle magatartást látunk abban a gazdasági válságban, amit a Covid okoz: vannak, akik nekiláttak többletbevétel után nézni és kiadásokat csökkenteni, és utána elmennek a kormányhoz, hogy megtették, amit lehet, segítséget kérnek. Egészen más így tárgyalni valakivel, mint azzal a fővárosi önkormányzattal, ami, miközben kifogásokat keres és panaszkodik, két kézzel szórja a pénzt. Például a főváros hónapokig képtelen volt arra, hogy a kijárási korlátozások idején, amikor szinte senki sem utazott a tömegközlekedési járműveken, egy járványspecifikus menetrendet vezessen be, és ezzel rengeteg üzemanyagot spóroljon meg. A BKK vezérigazgatója megpróbálta ezt, igaz nem túl ügyesen, de pár nap múlva visszaállt a menetrend a felháborodás miatt. A BKK hibás menetrend javaslatát a városvezetés hagyta jóvá. Durva hiba volt. A munkaidő kezdetén és végén meg kellett volna hagyni az eredeti menetrendet, hogy a valamivel kevesebb utas nagyobb távolságot tarthasson. Egyébként meg, az esti órákban és napközben radikálisan vissza kellett volna venni a követési sűrűséget, amivel milliárdokat lehetett volna spórolni. Üresen jártak a buszok. Másik példa pedig a Lánchíd esete: decemberben kaptunk egy műszaki szakvéleményt Karácsony Gergelytől, amiben benne van, hogy a Lánchíd felújítása nem tűr halasztást, a késlekedés drasztikusan növeli a költségeket. Ehhez képest ma sem tudni, mikor kezdődik a munka, de az biztos, hogy a felesleges időhúzás jelentősen megdrágítja. Be lehetett volna fejezni a Tarlós által indított közbeszerzést és már rég dolgozhatna a kivitelező. Azt a közbeszerzést még maga Tarlós állította meg azzal, hogy visszadobta a túl drága ajánlatokat. Ez alapján Karácsonynak is joga van ahhoz, hogy alaposan meggondolja, mire írja ki a kivitelezői pályázatot. A főpolgármesternek mindenhez van joga. De nézzük a tényeket: Tarlós István megindított egy közbeszerzést, elkészíttette a kiviteli terveket, és beszerezte az összes engedélyt. A választási kampány idején érkeztek be a valóban magas árak. Ekkor jelezte Tarlós, hogy rendkívüli árfelülvizsgálati eljárást indít, és ahogy én ismerem őt, leszorította volna az árakat. Erre az önkormányzatnak még rengeteg eszköze lett volna, tárgyalás a kivitelezőkkel, nyilvános árlicit, műszaki tartalom csökkentése. Már rég érvényes ajánlatokat kaptak volna, és már rég mehetne a felújítás. Nem volt tisztább az, hogy az új vezetés kiírt egy új pályázatot? De mikor? Néhány hete, augusztusban. Én akkor sem értem, hogy ha az új városvezetés azt mondja decemberben, hogy a Lánchíd felújítása nem tűr halasztást, hogy a késlekedés drasztikusan növeli a költségeket, akkor idén augusztusig miért nem történik semmi. Másfél évet fog csúszni a munkakezdés, ez milliárdokkal drágítja az egyre rosszabb állapotú híd felújítását. Úgy, hogy folyamatban volt egy közbeszerzés, amin tetszés szerint alakíthattak volna és már rég építhetnék, amit kell. A fővárosnak pótlólagos forrásokra lenne szüksége a működéshez, és sokak szerint ez a forrás lehetne a dugódíj, ami egyszerre hozna bevételt és szabályozná a forgalmat. Egyetértene a bevezetésével? A politikának nem feladata átnevelni, életmódváltásra kényszeríteni az embereket. Először meg kell teremteni a feltételeket ahhoz, hogy az emberek az agglomerációból, a külső kerületekből jó tömegközlekedéssel tudjanak bejutni a belvárosba – ezen dolgozik most a kormány a HÉV-vonalak fejlesztésével. Vagy hogy megfelelő utakon el tudják kerülni a belvárost, mint például a hamarosan Duna déli szakaszán megépülő Galvani hídon és a kapcsolódó úthálózaton. Ha ezek megvannak, akkor lehet kizárólag népszavazás útján felvetni a kérdést, ha vaki jónak gondolja – ahogy Stockholmban történt. Ön ugye Ferencváros drukker?  Igen, amióta csak az eszemet tudom. Családi örökség, több generáción át, 1899 óta.         A Groupama Aréna előtt álló Fradi-sas szobrának kicsinyített mása. A stadion felújítását Fürjes Balázs irányította kormánybiztosként Fotó: Bődey János / Telex A kerületek közül is Ferencvárosnak drukkol a legjobban? Csak azért kérdezem, mert ide összpontosul a legtöbb kormányzati fejlesztés: HÉV-felújítás, Déli-vasút fejlesztés, Galvani híd, Diákváros-Városkapu projekt. Ennek inkább városszerkezeti okai vannak. De beszéljünk Ferencváros helyett inkább Dél-Budapestről, Csepellel, Újbudával együtt. Legalább 15-20 éve látszik, hogy a város növekedési iránya dél. Millenniumi városnegyed Pesten, Kopaszi-gát és környéke Budán. Régi adósságok vannak, például a déli HÉV-vonalak. Szemben a gödöllői és szentendrei HÉV-vel, a csepeli és ráckevei nem éri el a metróhálózatot. A MÁV-HÉV a napokban kiírta azt a járműtendert, aminek eredményeként 2023 és 2024 között érkezik majd 54 új, légkondicionált, alacsonypadlós, 700 utast befogadó, akár 100 km/óra sebességre is képes HÉV-kocsi. És egyetértünk a fővárossal, Újbudával, Ferencvárossal, Kispesttel, Kőbányával és Csepellel a Galvani híd szükségességében is. Év elején slágertéma volt, de aztán elsikkadt kissé, pedig pont a járvány ideje alatt nagyot lehetne dobni a Szuperkórház építésének elkezdésével. Elakadt valami? A Szuperkórháznak van egy miniszterelnöki megbízottja, Bedros professzor, a munka előrehaladtáról ő adhat tájékoztatást. Egy tavaly őszi interjúban egy kérdésemre azt mondta: „Fél év múlva szívesen elmondom önnek, milyen vitapartnernek ismertem meg Karácsony Gergelyt.” Eltelt több mint fél év, most megkérdezem: milyennek? Hmmm... Fogas kérdés, úgy látom. Igen, mert pontos, rövid és őszinte választ szeretnék adni. És semmiképp sem bántót. Abban biztos vagyok, hogy jó szándék vezeti a főpolgármestert, és keresi, hogyan tudna eleget tenni annak a megbízásnak, amit a budapestiektől kapott. Amikor jut rá ideje, érdemben tudunk a városi ügyekről beszélni. Ilyenkor megoldáskeresés jellemzi. Ha van alkalmunk a párbeszédre, nyitott a magáétól eltérő álláspontra, nyitott a vitára, és ha rászánjuk az időt, akkor egyetértésre tudunk jutni. A budapestiek érdeke, hogy a Budapest-politika a városi ügyek megoldásáról szóljon. Ebben szívesen vagyok partner. A beszélgetést szeptember 18-án vettük fel. Azóta több dolog történt a főváros körül, ilyen például a Városliget körüli vita fellángolása, vagy Karácsony Gergely politikai kiállása a korábban antiszemita megjegyzéseket tevő Bíró László szerencsi közös ellenzéki jelölt mellett. Az elkészült interjút azonban utólag már nem tartottuk szerencsésnek módosítani. (Borítókép: Fürjes Balázs Budapest és a fővárosi agglomeráció fejlesztéséért felelős államtitkára irodájában, 2020. szeptember 21-én. Bődey János / Telex) ", "site": "https://telex.hu/rovat/belfold"}
{"title": "\n        A NER elleni eddigi leglátványosabb csata története\n       ", "body": "\n    A kormány nagyon sietett alapítványi fenntartás alá tenni a Színház- és Filmművészeti Egyetemet, de ennek okát érdemben sosem magyarázták meg. A nyári uborkaszezonban csendben elsikálhatták volna az ügyet, ehelyett nem várt ellenállással és tiltakozással találkoztak. Az egyetem hallgatói hetek óta nem engednek a követeléseikből, a tanárok sztrájkba kezdtek, a kuratórium ujjal mutogat. Egy ideig úgy tűnt, a kérdés az, melyik oldal adja meg magát hamarabb, aztán az új kuratórium hirtelen erősebb fokozatra kapcsolt.\n   \n„Ha marad a kinevezett kuratórium, ennek az egyetemnek nincs jövője.” Ilyen radikális véleménye van a Színház- és Filmművészeti Egyetem sorsáról az egyik lemondott vezetőségi tagnak, Gáspár Máténak. Gáspár az Elméleti és Művészetközvetítői Intézet megbízott vezetője volt, és rögtön azután mondott fel az egyetemen, hogy kiderült, szeptember elsejétől egy Vidnyánszky Attila vezette ötfős kuratórium vezeti majd az egyetemet tulajdonló új alapítványt. „Az egyetemet vagyonkezelői alapítványba szervezik át úgy, hogy annak a tulajdonosi körét a minisztérium jelöli ki, olyan emberekből, akik szorosabban kötődnek a fennálló államhatalomhoz és a NER-hez, mint akármelyik minisztériumi alkalmazott. Ezentúl ők kezelik az ingatlant, az állami és az EU-s pénzeket is. Ez közvagyon kijátszása a haveri köröknek” – mondta erről Gáspár a Telexnek. Gáspárhoz hasonlóan felmondott a Katona József Színház igazgatója, Máté Gábor is, aki huszonhét év után hagyta ott az SZFE-t. A rendező úgy  nyilatkozott  az ATV-nek, „bántották az egész utolsó ötven év magyar színháztörténetét, ami nem volt akármilyen, elképesztő sikerek vannak. Az egész színházi nyelvet megváltoztató emberek arcába köptek ezek a felelőtlen emberek”, akik azt sem tudják, hogy mi folyik ott az egyetemen. Az egyetemen augusztus vége óta forr a hangulat, a diákok elfoglalták az épületet (részletek lejjebb), a legfrissebb történés az, hogy a lemondott szenátus felmondási ideje szeptember végével lejárt, aznap éjszaka emiatt virrasztást tartottak, közben Vidnyánszkyék pályázat és szenátusi jóváhagyás nélkül két új rektorhelyettest neveztek ki: Novák Emil filmrendezőt és Zalán János színész, producert, mire a hallgatók az egyetem Szentkirályi utcai épületét is elfoglalták, az új vezetőket pedig nem engedik be. A lemondott vezetőség közül többen maradtak tanárként, az egyetem dolgozói pedig október elsejétől sztrájkba kezdtek, így küzdenek autonómiájuk visszakapásáért. Az egyetemi dolgozók sztrájkbizottsága azt követeli a kormánytól, hogy garantálja az alkotás, az oktatás és az egyetem szabadságát, állítsa vissza a szenátus modellváltás előtti jogköreit, az egyetem belső működését önrendelkező, demokratikus úton, a szenátuson keresztül az egyetemi közösség határozhassa meg, az egyetem rektorát, intézetvezetőit, osztályvezetőit demokratikus úton, a szenátusi képviseleten keresztül az egyetemi közösség választhassa meg, garantálja, hogy nem csökkentik az egyetem pénzügyi forrásait, és az éves költségvetési tervet a szenátus állíthassa össze; biztosítsanak bérfejlesztést és maradjon változatlan a munkarendjük. A kuratórium egyik tagja, Lajos Tamás operatőr korábban minderre azt  mondta , ha az oktatók sztrájkba kezdenek, akkor ők alternatív oktatást csinálnak majd helyettük. A helyszín és a tanárok erre már megvannak, de részleteket nem árult el. Az új rektorhelyettes, Novák Emil egy közleményben azt válaszolta a sztrájkoló dolgozóknak, hogy januártól tizenöt százalékos béremelést adnának nekik, ha abbahagyják a sztrájkot. Az oktatók ezt nem fogadták el. A kuratórium korábban bekérte az egyetem korábbi kancellárjától, Vonderviszt Lajostól a sztrájkolók névsorát, amit meg is kaptak. Egyetemi forrásaitól a Telex úgy tudja, arra is utasították a kancellárt, hogy az egyetem honlapjáról és Facebookjáról törölje ki azokat a bejegyzéseket, amik szerintük sértik az egyetem jó hírnevét, az épület homlokzatáról pedig távolítsák el a molinókat és a szalagokat, az egyetemfoglalókat pedig zavarják haza. Ezek láthatóan nem történtek meg. Aztán szeptember 29-én az új kuratórium nagyot lépett: menesztették Vondervisztet, és a Nemzeti Közszolgálati Egyetemről hoztak a helyére egy új kancellárt: Szarka Gábor katonatisztet, a honvédelmi miniszter korábbi kabinetfőnökét és miniszteri biztosát. Szarka 2013-tól katonai attaséként képviselte a kormányt Párizsban, ezután pedig egy nagy állami cég, a NIPÜF stratégiai igazgatója lett. Szarka rögtön a kinevezése után megpróbált bejutni az egyetemre, de a hallgatók útját állták, és az udvaron kezdtek el vitatkozni. Egyetemi forrásokból úgy tudjuk, Szarka azt mondta nekik, a mostani holtpontról el kell mozdulni, de arra nem volt érdemi válasza, hogy ezt hogy kéne, ha nem tartják őket legitimnek. Szarka azt is mondta nekik, hogy csak az épületen belül hajlandó egyeztetni, majd távozott. A munkavállalóknak pedig azt mondta, amíg nem jut be az egyetemre, addig a bérüket sem fizeti ki. A hallgatók az új kuratóriumot, az új kancellárt és az új rektorhelyetteseket sem ismerik el. Az új rektorhelyettes, Zalán János szerint most az a tét, hogy ez a félév érvényes lesz-e. „Valójában erről van szó. Erről kellene, hogy beszélgessünk” –  mondta  a HírTv-nek pénteken. Sietség és mondvacsinált okok Az alapítványi fenntartásba kerülésről szóló törvényt Semjén Zsolt május 26-án éjjel nyújtotta be, az országgyűlés pedig július 3-án fogadta el. Ám a változtatás régen a levegőben volt, Semjén májusi törvényjavaslata nem a semmiből jött. Az SZFE rendkívüli  hírlevelekben  részletesen végigdokumentálta az egyeztetési folyamatot. Eszerint idén februárban Horváth Zita felsőoktatásért felelős helyettes államtitkár egyeztetésre hívta a művészeti egyetemek kancellárjait, ahol arról volt szó, hogy a képzőművészeti, a színház- és filmművészeti, a táncművészeti és a zeneművészeti egyetem egy alapítvány fenntartása alá kerülne. Áprilisra ez a terv megváltozott: akkor már Bódis József felsőoktatásért, innovációért és szakképzésért felelős államtitkár és helyettes államtitkár arról beszélt nekik, hogy a négy egyetem egy-egy önálló alapítvány alá kerül, már 2021 januárjától. Az is kiderült, hogy a Magyar Képzőművészeti Egyetem, a Magyar Táncművészeti Egyetem és a Liszt Ferenc Zeneművészeti Egyetem kérésre mind haladékot kaptak az átállásra, az SZFE viszont nem. Amikor az államtitkár és helyettese az egyetemre is elnézett pár nap múlva, a vezetésnek azt is mondták, hogy „határozott kormányzati szándék a januári modellváltás, amelytől a fenntartó több lábon álló struktúrát, átláthatóbb és fejleszthető finanszírozást remél. Kérdésre újra megfogalmazzák, hogy az ún. vezetői válságot is így kívánják orvosolni” – áll a megbeszéléseket dokumentáló kiadott SZFE-hírlevelekben. A „vezetői válság” alatt azt értették, hogy az egyetemnek tavaly óta nincs rektora. Az SZFE ugyanakkor ezt cáfolta: a szenátus már 2019. november 29-én nyílt pályázat útján, jogszerűen rektorjelöltnek állította Upor László rektorhelyettest, egyetemi tanárt. A fenntartó viszont azóta sem terjesztette fel Uport kinevezésre a köztársasági elnöknek.         Upor László a Színház- és Filmművészeti Egyetem szeptember elsejei hatállyal lemondott rektorhelyettese az SZFE Szentkirályi utcai épületének elfoglalása után tartott sajtótájékoztatón, 2020. október 1-én. Fotó: Bődey János / Telex.hu Amikor aztán májusban egy találkozón újra megkérdezték Bódist, hogy az SZFE miért nem kapott halasztást a többi egyetemmel együtt az átállásra, – újabb idézet a hírlevélből – „Bódis József kifejti, nem tartja szerencsésnek az elhúzódó rektori pályázatot, és a sajnálatos őszi eseményeket (félreérthetetlenül utal a »Gothár-ügyre«), melyet véleménye szerint jól kezelt a vezetőség, de »meghatározó véleményformáló körök« szerint rendszerszintű lehet a »jelenség« az intézményben.” Az egyetem vezetősége határozottan aggasztónak tartotta, hogy ez az ügy a modellváltással keveredik össze, mire az államtitkár azt felelte nekik, reméli, „hogy az átalakulás megoldás lesz, és kéri, hogy a lehetőséget lássa ebben az egyetem”. A kormánysajtó már korábban is elővette az egyetemet a Gothár-ügy miatt. A kormány szerint az egyetem azért érintett ebben, mert a Katona József Színházban egy színésznőt szexuálisan zaklató Gothár Péter tanár volt az SZFE-n. Amikor a zaklatás kiderült, az egyetem rögtön vizsgálatot indított, majd ki is rúgta Gothárt, pedig az egyetemen senki nem tett hasonlóról bejelentést. Mindezek után május 26-án az egyetem a sajtóból értesült arról, hogy Semjén Zsolt beterjesztette a törvényjavaslatot, ráadásul a január 1-jei határidőt a többszöri kérésekre nem hogy eltolták volna, inkább előrehozták szeptember 1-jére. A kormány hivatalos kommunikációja szerint az alapítványi modellváltás azt jelenti, hogy az egyetem tulajdonosa innentől kezdve nem az állam, hanem az erre a célra létrehozott alapítvány lesz, ez pedig szabadabb, függetlenebb működést jelent, és könnyebb lesz külső, céges forrásokat bevonni. Közben viszont a kormány tagjai és a kormánypropagandában nyilatkozó színházi szereplők arról beszéltek, hogy az egyetem „balliberális”, „nem eléggé nemzeti”, ideológiai képzés folyik szakmai helyett, az egyetemről kikerült színészek egy része „pusztulat”, az oktatás pedig „beszűkült, elavult, gyenge”. Utóbbit a Vidnyánszky Attila vezette Magyar Teátrumi Társaság állította egy nyílt levélben, ami az Origón jelent meg. A színházigazgató később többször is  adatokkal  cáfolt rá. Egyrészt egy hosszú idővonalon bemutatták, évről évre milyen változásokat, fejlesztéseket csináltak az egyetemen. Másrészt az adatok szerint például az elmúlt tíz évben a végzett színészek 78 százaléka kőszínházakban, ebből 38 százalék vidéki színházakban kezdte pályáját; az egyetemen végzett színházrendezők az elmúlt tíz évben 218 előadást rendeztek magyarországi kőszínházból, ebből 148 volt vidéken, 70 pedig fővárosban, a 135 nem bábszínházi, kőszínházi rendezésből 71 a Magyar Teátrumi Társaság tagszínházában volt; 1990 óta az összes állami színházi díj 74 százalékát SZFE-n végzett egykori hallgatók kapták, 2010 óta pedig a díjak 75 százalékát. Ekkor még nem lehetett tudni, hogy kik lesznek a felálló alapítvány kuratóriumának tagjai. A törvénytervezet benyújtásának másnapján Bódis államtitkár interjút adott a HírTv-nek, ahol a műsorvezető csak úgy félvállról, mintegy a semmiből előkapva azt kérdezte: „Az alapítvány kuratóriumának elnökére esetleg van elképzelésük? Kérdezek öntől egy konkrétat: Vidnyánszky Attilát ön el tudná képzelni a kuratórium élén?” Természetesen Bódis már akkor el tudta volna képzelni a színházigazgatót az élen. Eddig a pontig viszont Vidnyánszky neve nem merült fel nyilvánosan a modellváltással kapcsolatban. Megszólították az ügyben Az addigi fenntartó, az Innovációs és Technológiai Minisztérium élén Palkovics Lászlóval arra kérte az egyetemet, jelöljön tagokat a kuratóriumba és a felügyelő bizottságba. Ezt  meg is tették , több névből álló listát küldtek vissza javaslatként, köztük volt például a Kossuth-díjas Udvaros Dorottya, a Nemzeti Színház színésze, a szintén Kossuth-díjas Röhrig Géza, a Saul fia című film főszereplője, volt SZFE-s hallgató, Eötvös Péter, Kossuth-díjas zeneszerző, Novák Eszter, Jászai Mari-díjas színházrendező, Csóti József, az Alkotmánybíróság gazdasági főigazgatója és Havas Ágnes, a Magyar Nemzeti Filmalap korábbi vezérigazgatója. Gáspár Máté a Telexnek azt mondta, olyan neveket választottak, akik mögött van komoly szakmai teljesítmény, akikkel együtt tudnának dolgozni, és „akik bizonyították, hogy megférnek a NER-ben”. Az egyetem vezetősége még egy tippelős játékot is játszott, aminek az volt a lényege, hogy mindenki felírta egy papírra a tippjét, kiket fognak kinevezni kuratóriumi tagoknak, és majd a hivatalos kinevezés után megnézik, kinek lett igaza. A többség Vidnyánszky Attilára tippelt. Aztán az egyetem vezetése június végén találkozott Palkovics Lászlóval és Bódis Józseffel, az egyetem beszámolója szerint pedig „a miniszter egyetlen kérdést tett fel, azt többször is: félünk-e Vidnyánszky Attilától?” Ekkor még nem lehetett tudni, kik lesznek a kuratórium tagjai. Július 2-án végül a Népszava interjúzott Vidnyánszkyval, ahol  elismerte , „valóban megszólítottak ezügyben”. Másnap az országgyűlés elfogadta a törvényt. Közben pedig egy másik fontos dolog is történt: az utolsó pillanatban alapítvány nevéből kikerült az egyetemért szó, így már csak Színház- és Filmművészetért Alapítvány lett a neve. Az egyetem vezetése szerint ez azt is jelentheti, hogy más intézményeket is bevonnak majd az alapítvány alá. Gáspár szerint „ha egyáltalán elindulhat ez a konstrukció, akkor komoly szétszabdalások és újraépítések lesznek, amiben a filmes oktatás, a teljes filmes közeg újraalakítását is véghez fogják vinni”. Németh Gábor, az egyetem rektori tanácsadója az ATV-nek úgy nyilatkozott erről, „pletykaszinten lehetett arról többször is hallani, hogy esetleg a Filmintézet is, tehát a Káel Csaba vezette Filmintézet is talán ennek a hatáskörébe kerül, de hát ezek pletykák, szóbeszédek, itt minden szóban zajlik, nagyon ritkán zajlik valami írásban”. A minisztériumnak leadott listájukból végül egyetlen ember sem került be a kuratóriumba, de még csak választ sem kaptak a levelükre. Az ötfős kuratóriumba végül a következő embereket nevezték ki július 31-én: Vidnyánszky Attila a kuratórium elnöke lett, Bacsa György, a MOL stratégiai ügyvezető igazgatója, Lajos Tamás operatőr-producer, Rátóti Zoltán színész-rendező, Világi Oszkár, a SLOVNAFT Igazgatóságának elnöke, vezérigazgatója. A kurátorok bejelentése után, augusztus legelején az egyetem vezetőségi tagjai és tanárai elkezdtek sorban felmondani. Gáspár Máté intézetvezető a  Facebookon  azzal indokolta a döntését, hogy semmi nem valósult meg abból a szempontrendszerből, ami alapján az egyetem közössége szerint a tagokat választani kellett volna. Mint írta, egyetlen egy tagra sem illik, hogy „a magyar kulturális-tudományos közélet köztiszteletnek örvendő jeles személyisége” lenne, a filmes szakmát képviselő tagnak nincs oktatási tapasztalata, és szerinte a kelleténél eggyel több olyan személy ül a kuratóriumban, aki „forrásbővítési-ingatlanfejlesztési gyakorlattal rendelkező befolyásos gazdasági ember”. Nem mellesleg női tagot sem választottak, a tagok pedig „nem ismerik és tisztelik az egyetem értékrendjét, hagyományait”.         Gáspár Máté, az Elméleti és Művészetközvetítői Intézet megbízott vezetője a Facebookon jelentette be, hogy minden posztjáról lemond az Egyetemen.Fotó: Bődey János / Telex Upor László a HVG-nek azt  mondta , olyan emberek kerültek ezzel helyzetbe, akik „mintha az együtt nem működésben hinnének. (…) Az a névsor, amit kaptunk, egy nyers és tiszta provokáció. Akik ebben a névsorban szerepelnek, vagy egyáltalán nem ismerik az egyetemet, vagy nem szeretik, és kevés olyan akad közöttük, akinek komoly színházi, filmes, oktatói gyakorlata volna”. Az egyik kurátor, Lajos Tamás például olyannyira ismeri az egyetemet, hogy azt mondta, „fájó hiány a forgatókönyvíró-képzés”, erre az egyetem azt válaszolta, 2001 óta van náluk ilyen képzés, és több tévésorozat és mozifilm forgatókönyvírója, dramaturgja került ki az SZFE-ről. A felügyelőbizottságba sem került be egy javaslatuk sem. A 444  írta  meg, hogy helyettük bekerült Nemcsák Károly, a József Attila Színház igazgatója, a Vidnyánszky vezette Teátrumi Társaság tagja és fideszes események rendszeres résztvevője, Szapáry György, Orbán Viktor korábbi tanácsadója, washingtoni nagykövete, 2015 óta a Magyar Nemzeti Bank elnöki főtanácsadója, Windisch László, a második Orbán-kormányban minisztériumi főosztályvezető, 2013-tól 2019-ig a Magyar Nemzeti Bank alelnöke. Korábban már Pavlik Lívia miniszteri biztos is elhintette az egyetem vezetésének, hogy az új modellben nem jelenik meg az egyetem autonómiája, de az augusztus végén benyújtott új alapító okirattal nyilvánvaló lett, hogy a Vidnyánszky vezette kuratórium az egyetem és a szenátus „autonómiájának minden lényeges elemét felszámolja”. A szenátus volt addig az egyetem legfőbb döntéshozó szerve, aminek tagjait az egyetemen belül demokratikusan választottak meg, de szeptember elsejétől nem dönthet saját működési szabályzatról, nem szólhat bele a költségvetésbe, nem fogadhatja el intézményfejlesztési tervét, nem választhatja meg az egyetem rektorát, nem nevezhet ki önállóan intézetvezetőket és osztályvezető tanárokat, nem indíthat osztályokat. Ezek a jogkörök mind átkerültek a kuratóriumhoz. Erre a lépésre az egyetem teljes vezetése és a szenátus is  lemondott . Upor szerint ugyanis „csak vállalhatatlan kompromisszumok árán tarthatnák fenn a vezetés látszatát”. Oktatóként viszont többen maradnak az egyetemen. Vidnyánszkyék szeptember 20-án a szervezeti és működési rendet (SZMR) is átírták  (pdf nyílik) , az egyetem szerint jogellenesen, és a kuratórium visszamenőleges hatályú módosítással felhatalmazta magát, hogy pályázat és a szenátus beleegyezése nélkül nevezhessen ki rektorhelyetteseket, akiket aztán felruháznának intézetvezetői feladatkörrel is. Ezzel pedig olyan embereket is ültethetnek a rektorhelyettesi pozícióba, akiknek addig nem volt közük az egyetemhez. Ez az egyetem szerint jogszabályba ütközik, mert a felsőoktatásról szóló törvény szerint a fenntartó nem avatkozhat közvetlenül az intézmény tudományos, oktatási és művészeti tevékenységébe. Ezért aztán bírósághoz fordultak. Vidnyánszkyék szerint viszont ők minden törvényesen csináltak. A kormány érdemben soha nem magyarázta meg, miért kell ilyen gyorsan alapítvány alá tenni az egyetemet, és azt sem, hogy az eredetileg is rövid januári határidőt miért hozták előre szeptemberre. Közben pedig nagyon rövid határidőket adtak az egyetem vezetésének a különféle feladatok és tervek kidolgozására. Az időpontban nem nehéz felfedezni egy lehetséges hátsó szándékot: egyrészt nyár volt, uborkaszezon, amikor az embereket kevéssé érdekli a közélet, keveset vannak otthon, Orbán Viktor miniszterelnök is megmondta, hogy legyen „több Balaton”, ráadásul az első karantén után voltunk, egy lehetséges második előtt, de korlátozott személyes érintkezéssel. A 2022-es választások pedig még biztos távolságban vannak. A kormány pedig számíthatott arra, hogy ennek a lépésnek visszhangja lesz. Gáspár Máté szerint ugyanakkor a kormány ezt elrontotta: elhúzódott a törvény elfogadása, a kuratórium kinevezése, ami megerősíti, hogy „itt se koncepció, se mesterterv nincs, csak felháborító, pusztító improvizáció”. Mindennel megcsúsztak, és jött az ősz, amikorra már mindenki hazaért, és beindult a közéleti szezon is. „A hatalom nem gondolta át kellőképpen, hogy most milyen típusú darázsfészekbe nyúl bele” – mondta erről Máté Gábor az ATV-nek. Fullajtár Andrea, aki osztályt vezet az egyetemen, úgy  nyilatkozott  erről, „a modellváltás szót is csak azért találták ki, mert jól hangzik, de mögötte csak einstand van, semmi más. Egyszerűen csak akarták ezt az intézményt”. Szalagok, barikádok, őrök Miután az új kuratórium majdnem minden autonómiájától megfosztotta az egyetem vezetését, a hallgatók radikális ellenállásba kezdtek, és azóta is kitartanak a követeléseik mellett: egy hónappal ezelőtt, augusztus 31-én szimbolikusan elfoglalták az egyetemet, barikádot állítottak, és azóta is csak azokat engedik be, akiket ők akarnak. Vidnyánszky és a kuratórium többi tagja nem mehetne be, de ők egyelőre nem is próbálkoztak. „Egy saját köztársaságot, egy kis mikrokozmoszt építenek”, jellemezte Gáspár az SZFE-t szimbolikusan elfoglaló fiatalok benti világát. A hallgatók közül többen kollégisták, ők így eleve bent alszanak, rajtuk kívül nagyjából még huszonöt ember alszik bent az intézmény folyosóin és termeiben, sátrakban vagy hálózsákokban, mondta a Telexnek a másodéves Szurdi Panni. Őrséget is felállítottak öt-hét emberből, ők vannak kint a kapunál, védik az épületet. Kétóránként váltják egymást. A tetőn is áll egy díszőrség napközben, ott ott a szakma nagyjai és a támogatóik állnak. Az első naptól kezdve olyan sok adományt kaptak, hogy egy-egy tanteremből raktárakat alakítottak ki. Pénzt, ételt, gyümölcsöt, mindenféle felajánlást kaptak már. Munkacsoportokat állítottak fel, amiknek egy része a felajánlásokat kezeli, másik a különféle akciókat találja ki, harmadik a kommunikációt csinálja. Minden nap több órás fórumot tartanak, amin körülbelül százötven-kétszáz hallgató van ott, ahol a kialakult helyzetről és az oktatásukról beszélgetnek. „Hogy mit akarunk, abban nem bizonytalanodunk el soha, abban talán igen, hogy célt érhetünk-e. De alapvetően mindig arra jutunk, hogy nem érdemes a vesztsek nyugalmával menni semmilyen harcba” – mondta erről Panni. Azt a Hallgatói Önkormányzat elnöke, Csernai Mihály is teljes bizonyossággal állította a Telexnek, hogy a blokádot addig tartják fenn, amíg nem kapják vissza az autonómiájukat, és nem fogadják el a feltételeiket. „Muszáj lesz nekik, mert akkor örök életre itt maradunk” – mondta erről a HÖK-elnök. A hallgatók az autonómia követelése mellett a többi közt ebben a formában elutasítják az alapítványi modellváltást, az önkényesen kinevezett kuratóriumi és felügyelőbizottsági tagokat, követelik a szenátus jogköreinek visszaállítását és a kuratórium lemondását.         Csernai Mihály, a Színház- és Filmművészeti Egyetem HÖK-elnöke a Parlament előtt, kezében a chartával. Az egyetem hallgatói és szimpatizánsok élőlánccal tiltakoztak az SZFE modellváltása, autonómiájának elveszítése ellen 2020. szeptember 21-én Budapest belvárosában. Az élőlánc tagjai kézről kézre adták azt a chartát, amelyet az egyetem szenátusa írt. A Charta Universitasban rögzítették azokat az alapelveket, amelyek mentén el tudnák képzelni az együttműködést az Innovációs és Technológiai Minisztériummal. Ezekből a pontokból nem akarnak engedni, mert „ezekre nem tárgyalásként tekintünk, hanem alapként – nem ezekről akarunk tárgyalni, hanem ezek alapján lehet tárgyalni”, mondta Csernai. Közben Vidnyánszkyék arról beszélnek, hogy nyitottak a párbeszédre, csak az egyetem nem, de az egyetem meg azt állítja, a kuratórium őket nem kereste, pedig most már ők a fenntartók. Egyszer ugyan találkoztak a Nemzeti Színházban, de ott nem jutottak megoldásra, „két külön univerzumban” beszélgettek,  mondta  erről Novák Eszter lemondott rektorhelyettes az ATV-nek. A hallgatók egy belső felmérést is  csináltak , amiből kiderült, a modellváltással alapból a hallgatók felének nincs baja, de azt száz százalékuk elutasítja, ahogy az egyetem Vidnyánszkyék kezébe került. A Telexnek nyilatkozó hallgatók is azt mondták, hogy az alapítványi modell talán segíthetne pénzügyi és infrastrukturális kérdésekben, mert az állam mint korábbi fenntartó nem adott elég pénzt az egyetemnek arra, hogy „égjen minden teremben a villany”. Annak is örülnének, ha kapnának új kampuszt, „de nem ilyen áron”. Persze a modellváltás sem garancia arra, hogy ezek biztosan megvalósulnak. Az elmúlt hetekben folyamatosan tüntetések is voltak az SZFE-mellett. Volt, hogy a Vas utcában tömörültek össze az emberek egy színpad előtt, de szeptember elején élőláncot is alkottak az egyetemtől egészen a Parlamentig, szeptember huszadikán meg biciklis felvonulást csináltak. Arra, hogy hallgatókként miért álltak az ellenállás élére, mindkét diák azt mondta, azért, mert iszonyatosan dühösek lettek, és mert ilyet nem csinálhatnak meg velük. Ráadásul míg az egyetem vezetősége és a szenátus is lemondott, a hallgatók az utolsó nagyobb egység, ami még egyben van az SZFE-n. „Ránk épül az egyetem – az egyetem nincs hallgatók nélkül, fiatalok viszont még mindig vannak egyetem nélkül” – mondta a HÖK-elnök. A tiltakozásokról Vidnyánszky azt  nyilatkozta az Origónak  szeptember 11-én, hogy „Olyan híreket kaptunk, hogy az Amnesty International segíti a tiltakozókat a szervezésben, és már nyáron egy táborban felkészítették a diákok egy részét arra, ami most történik.” Egy ideig úgy tűnt, az idei oktatás el sem fog indulni, Upor László egy héttel eltolta a tanévkezdést. Vidnyánszky szeptember 13-án Bayer Zsolt műsorában  mondta  azt, hogy „ha a mostani vezetés nem képes arra, hogy elindítsa a tanévet, akkor mi elindítjuk”. Másnap az egyetem előtt tartott sajtótájékoztatón a felmondását töltő vezetőség bejelentette, hogy a tanév kezdődik, a tiltakozások és az épület blokádja viszont megmarad, és „kísérleti tanköztársaságot” hirdetnek. Azt viszont már korábban mondták, hogy ha nem teljesülnek követeléseik az egyetem autonómiájának és a szenátus jogköreinek visszaállításáról, akkor határozatlan idejű sztrájkba kezdenek majd. Szeptember végén az egyetem sajtótájékoztatót  tartott , ahol azt mondták, hiába fordultak Palkovics László innovációs és technológiai miniszterhez, aki jelenleg a fenntartó alapítvány alapító jogainak gyakorlója. „A miniszter úr teljesen elzárkózik a hallgatókkal való kommunikációtól és a hallgatói autonómia garanciáinak biztosításától, ezért alaptörvényben biztosított alapjogaink védelme érdekében jogi lépéseket teszünk” – mondták, így az alapvető jogok biztosához és az oktatási jogok biztosához fordulnak, hogy megvizsgálják a helyzetüket. Közben pedig hazai és külföldi hírességek sorban állnak ki az SZFE ügye mellett, a közösségi médiában pedig elterjedt, hogy #freeSZFE. Persze a kormány is megtalálta a narratíváját az ügyre. Gulyás Gergely Miniszterelnökséget vezető miniszter az egészet úgy  értelmezte , hogy a tüntetők azért tüntetnek, hogy újra a kormány legyen az egyetem fenntartója, és ezért ők „örülnek”. Aztán azt is mondta: „A kormány sokat tett azért, hogy valóság legyen a szabad SZFE, tehát soha ilyen szabad az SZFE nem volt, hiszen eddig a kormány fenntartásában állt, most pedig nem áll abban”. Gulyás szerint egyébként személyi vitáról van szó, pedig a kurátotok a saját területükön mind kiváló és elismert szakemberek, és a kormány vállalja a felelősséget a kuratórium tagjainak kinevezéséért. Azt viszont mindkét diák hangsúlyozta a Telexnek, hogy nem Vidnyánszky Attila vagy a többi kurátor személyével van problémájuk. Hanem azzal, hogy ha ők le is mondanak, ugyanilyen eljárással raknak a helyükre másokat. Pedig Vidnyánszky a megszólalásaiban előszeretettel támadja őket és az egyetemet is. A rendező az elmúlt hetekben elkezdte végigturnézni a kormánymédiát, akiknek például olyanokat mondott, hogy a tanárok „gyakorlatilag manipulálták a diákokat” az SZFE filozófiája: „szilánkokra törni az oda kerülőket, jól összekeverni őket egymással is, hadd tűnjön el a szemérem, hadd tűnjön el a gátlás, és akkor újra összerakni. Na, ezzel teljesen ellentétes mindaz, amit én gondolok például a színészképzésről” az egyemfoglalók között „van néhány tucat harcos, igazából Lenin-fiúk vagy Szamuely-katona, akiknek nehéz nemet mondani” „Az SZFE oktatási munkájának minőségét a szakma jelentős többsége régóta alacsony színvonalúnak tartja” a tiltakozások és az ellenállás hátterében erők állnak, „egy hadsereg, amely az interneten leledzik, ez egy nemzetközi csapat”; „hergelik sajnos a diákságot, a diákság azt se tudja igazából, hogy miért tüntet, de tüntet, nagyon szomorú történet”; „más gondolat nem kerülhet be a Színművészeti Egyetemre. Csak egyféle, balliberális gondolat mentén megy a képzés. És aki azt mondja, hogy nincs ideológiai ráhatás, az hazudik”. Vidnyánszky a HírTV-nek is  nyilatkozott , akiknek azt mondta, nem az a szándéka, hogy a meglévő dolgok eltűnjenek az egyetemről, hanem hogy „párhuzamosan felépüljön valami más”. Utóbbi azt jelenti, hogy elindulnának más osztályok „másfajta gondolatokkal”, mint a „nemzet, haza, kereszténység”. A HÖK-elnök erre így reagált a Telexnek: bár fogalma sincs arról, ezek mit jelenthetnek az oktatásban, „ebben az intézményben a mérce soha nem a világnézet volt, hanem mindig a tehetség. Ha most körbenézek ezen az egyetemfoglaláson: hány és hány világnézetű ember ül most itt egy cél érdekében, akik olyan egyetemre akarnak járni, ami a tehetségére épít, nem pedig a világnézetére”. A színházi élet pápája „A mai színházi életünk pápája Vidnyánszky Attila. Őt ugyan nem a magyar színházi élet nagyjai választották meg, hanem ő maga nevezte ki saját magát, és ezt szentesítette a hatalom. És nem csak azzal lett a magyar színházi élet pápája, hogy az alapítvánnyá alakított SZFE kuratóriumának elnöke lett, hanem hosszú évek óta már ő a magyar színházi élet megfellebezhetetlen vezetője. Most már a kimondottan a pápája. Jár neki a tévedhetetlenség vélelme. (...) Vidnyánszky, a mi pápánk, kételyek nélkül él. Pedig kell, hogy néha elbizonytalanodjon. Hiszen Vidnyánszky pápa egyben művész is és nem művész a művész, ha néha nem vonja kétségbe a saját alkalmasságát” –  reagált  Jordán Tamás a Facebookon a kuratóriumi kinevezésekre.         Vidnyánszky Attila, a Nemzeti Színház igazgatója társulati ülésen a színházban 2018. június 8-án.Fotó: MTI / Mónus Márton Vidnyánszky ugyanis az egyik legnagyobb pozíciógyűjtője a színházi életnek, ezt pedig a szenátus augusztusi közleménye jól érzékelteti. Az egész egyetlen mondatból  áll : „Egyetlen kérdést szeretnénk intézni Vidnyánszky Attilához – aki Kossuth-díjas színházrendező, a Nemzeti Színház vezérigazgatója, a Kárpátaljai Megyei Magyar Drámai Színház főrendezője, az Emberi Erőforrások Minisztériuma döntés-előkészítő testületének, a Színházművészeti Bizottságnak elnöke, a színházművészet szakmai érdekeinek védelmét ellátó Magyar Teátrumi Társaságnak elnöke, a Szent István Egyetem Rippl-Rónai Művészeti Karának művészeti képzésért felelős rektori megbízottja, a Madách Imre Nemzetközi Színházi Találkozó művészeti vezetője, a Déryné program szakmai bizottságának tagja és 2020. szeptember 1-től a Színház- és Filmművészeti Egyetemet fenntartó alapítvány tulajdonosi jogkörrel felruházott, korlátlan időre kinevezett kuratóriumának elnöke, és aki számtalan nyilatkozatának egyikében a következőt mondta: «️A kuratórium és a szenátus, valamint a HÖK együttműködésére és tárgyalásra van szükség. Párbeszédet, szakmai vitákat folytatni, megalapozott álláspontokat ütköztetni. Ez a következő hónapok feladata.» –, miként képzeli a megalapozott álláspontok szakmai ütköztetését, a párbeszédet azok után, hogy kinevezése előtt is és azóta is folyamatosan becsmérli az egyetemünkön folyó munkát, annak minőségét köztudomásúan alacsony színvonalúnak tartja, nagy mestereink életművét lenullázza, a tanári kart megengedhetetlen jelzőkkel illeti, egy részét bagázsnak (etimológiai szótár: csőcseléknek) nevezi, többekről név szerint valótlanságokat terjeszt, feltételezéseken alapuló határozott kijelentéseket tesz; az egyetem működését, elmúlt évtizedeit egyáltalán nem ismeri, de olyan érveket ismétel meggyőződéssel, amelyek nem igazak, azok tényekkel, adatokkal bizonyított cáfolataival nem törődik, és ezzel megtéveszti a közvéleményt; a hallgatókat rendszeresen infantilizálja és sértegeti, az egyetemen felhalmozott tudást nem tiszteli, az elért eredményeket nem létezőnek tekinti, az oktatási hagyományokat megkérdőjelezi, az egyetemen végzett munka iránt nem mutat kíváncsiságot; saját bevallása szerint már 2014-től tervezi a változtatást, de ez ügyben az egyetem vezetőségét soha nem kereste, kurátori felkérése kapcsán sem kezdeményezett párbeszédet, ezzel szemben szüntelen erődemonstrációt folytat kormányzati felhatalmazással; a modellváltás folyamatában kialakult vitát buzgón politikai erőtérbe helyezi, egyértelműen ideológiai harcot vív, direktívákat fogalmaz meg; az egyetem ügyében is következetesen és cinikusan végzi azt az áldozatos munkát, amit a magyar színházi szakma kettészakításáért vállalt magára; vérbeli kultúrpolitikusként meghatározza a magyar filmművészet iránymutató témáit; jövőbeni terveinek egyeztetés nélküli, határozott megfogalmazásával súlyosan és alaptörvénybe ütközően sérti az egyetemi autonómiát; megszólalásainak manipulatív retorikája kikezdhetetlen, önmagát mártírként és áldozatként tünteti fel, összekeveri egyetemünket kimondott és ki nem mondott ellenségképekkel, miként a «️balliberálist» a szabad szellemiséggel; összeesküvés-elméletei és mellérendelt jelzői burkoltan kirekesztőek; megkérdőjelezi véleménynyilvánításhoz való jogunkat, nemzeti identitásunkat és elkötelezettségünket a magyar kultúra iránt, morális hozzáállásunkat a hallgatókhoz — röviden: miként képzeli a kölcsönös tiszteleten alapuló párbeszédet, mi lesz az első mondat?” A Magyar Nemzet korábbi  cikke  és a 444.hu is  írja , hogy 1999-ben Beregszászról Budapestre érkezve Vidnyánszky bár nem nagyon találta a helyét, mégis fontos pozíciók közelébe került. Az viszont nagy sérelme lett, amikor 2002-ben nem kapta meg a Nemzeti Színházat. Azt is neheztelte, hogy nem kapott díjakat az éves színházi seregszemlén, a Pécsi Országos Színházi Találkozón (POSZT), és nem hívták tanítani sem az SZFE-re. Minderről úgy beszélt, hogy a politika és a „színházi maffia” fogott össze ellene. Nemrégiben a Kossuth Rádiónak mondta, hogy őt addig tartották nagy művésznek, amíg „ide nem merészeltem jönni” Kárpátaljáról, utána azonnal ellene fordultak. De aztán jött a 2010-es kormányváltás, és elkezdte felhalmozni a pozícióit, és rögtön 2011-ben Kossuth-díjat is kapott, majd jöttek a POSZT-díjak is, és megkapta a Nemzeti Színházat is. Az utóbbi években már többször próbált beleszólni az SZFE működésébe is, olyanokat nyilatkozott, hogy az egyetem már 2014 óta téma az Innovációs és Technológiai Minisztériumban, több terv született, több egyeztetés is volt. Az egyetem viszont ezt tagadja, állítják, velük 2019-ig senki nem beszélt erről. Időközben Vidnyánszky tanított egy másfél hónapos kurzust az egyetemen, majd megbízták, hogy egy féléves kurzus alatt csináljon egy zenés-színész vizsgát, de azon a kurzuson mindössze kétszer jelent meg, a vizsga pedig elmaradt, Vidnyánszky szerint azért, mert a hallgatók már amúgy is túl voltak terhelve. A Partizán nevű csatornának nemrég több olyan volt diák is  beszélt , aki a Vidnyánszky vezette kaposvári képzésen szerzett színészdiplomát. 2011-ben úgy kapott ott címzetes tanári címet, hogy addig nem volt köze az egyetemhez, aztán rektorhelyettes lett, 2016-ban pedig Áder János adott neki egyetemi tanári címet is a Kossuth-díjára. A volt hallgatók azt mondták a csatornának, hogy rendszeresen maradtak el óráik, mert Vidnyánszkynak nem volt ideje velük foglalkozni. De amikor volt ideje, akkor figyelmes volt, jó szakember, akitől lehetett tanulni. Azt is mondták, hogy – ahogy az SZFE-n most – voltak infrastrukturális ígéretek, de nem azok nem valósultak meg. „Őt a hatalom tartja pozícióban, egy eredmény alapú közegben már rég nem lenne sehol, egy ilyen embert nyugdíjba és szanatóriumba szoktak küldeni, nem pedig újabb és újabb terheket rápakolni. Büntetéssel ér fel, hogy megkapta az SZFE-t, is hogy ennyi intézményi bénázás után próbáljon meg valamit villantani. Borítékolva van a kudarc” – mondta róla a Telexnek az SZFE-s Gáspár Máté. A lemondott intézetvezető szerint Vidnyánszky kinevezése azt is mutatja, hogy „már nincs ütőkártya a NER kezében, alig akad gondolat, végrehajtó szakember”, ezért aztán kicsit meg is nyugodott, mert ő azért „többet nézett ki a srácokból”. Ascher Tamás színházi rendező  szerint  „Vidnyánszky Attila is egy végrehajtó, akármennyire is sértett és bosszúvágyó ember”. Maga Vidnyánszky egyébként úgy  nyilatkozott  a kormánymédiának, egy nagy, nemzetközi háttérhatalom nem akarta, hogy ő kuratóriumi elnök legyen, hogy ezt az időszakot most nehezen bírja, de a „szakmai felelősségérzete” miatt cselekednie kell. A Telex hiába kereste Vidnyánszky Attilát: hívásunkat kinyomta, sms-ünkre és levelünkre nem válaszolt, és bár az ügyintézője azt válaszolta, kérdéseinket továbbítja neki, válasz azóta sem érkezett. Upor Lászlóval is próbáltunk egyeztetni az egyetem sajtósán keresztül, de nem sikerült. (Borítókép: Őrségben álló hallagtók a Színház- és Filmművészeti Egyetem Vas utcai épületénél 2020. szeptember 21-én. Az intézmény hallgatói és szimpatizánsok élőlánccal tiltakoztak az SZFE modellváltása, autonómiájának elveszítése ellen: a Vas utcától a Parlamentig kézről-kézre adták az egyetem chartáját.\" Fotó: Bődey János / Telex)   Ez a téma  ide kattintva  angol nyelven is olvasható a Telex English oldalán. Nagyon kevés az olyan magyarországi lap, amelyik politikától független, és angol nyelvű híreket is kínál. A Telex viszont ilyen, naponta többször közöljük minden olyan anyagunkat angolul is, amelynek nemzetközi relevanciája van, és az angolul olvasó közönségnek is érdekes lehet: hírek, politikai elemzések, tényfeltárások, színes riportok. Vigye hírét  a Telex English rovatnak ,  Twitterünknek  és  angol nyelvű heti hírlevelünknek  az angolul olvasó ismerősei között! ", "site": "https://telex.hu/rovat/belfold"}
{"title": "\n        Szijjártó a Telexnek: Magyarország is hívhatna külföldi újságírókat, hogy aztán mutasson nekik mindenfajta szakmai programokat\n       ", "body": "\nSzijjártó Péter külügyminiszter hétfőn a Tatár Köztársaság miniszterelnök-helyettesével tartott sajtótájékoztatót a Külgazdasági és Külügyminisztériumban. Az eseményen a Telex a magyar újságírók külföldi szakmai látogatásainak listázásáról kérdezte a kormánytagot. Az alábbi kérdéseket tettük fel a miniszternek: Látta-e már ezt a listát? Ha igen, kik vannak rajta? Tudna-e példákat mondani? Várható-e, hogy a lista egyszer csak megjelenik a kormánypárti sajtóban, és azt majd politikai célokra használja fel a kormány vagy a kormánypártok? Ha nyilvános adatokat gyűjtöttek, miért fenyegetőzött Menczer Tamás államtitkár kirúgással, amikor az erről a tevékenységről szóló külügyminisztériumi levél megjelent a nyilvánosságban? Miért nem közölték maguktól, hogy ilyen témában gyűjtenek adatokat? Miért feltételezik, hogy ha egy kormánytól független újságíró szakmai látogatást tesz a mondjuk BBC-nél, akkor utána valamilyen idegen érdeket szolgáló, magyarellenes tevékenységet fog folytatni a magyar sajtóban? Ugyanezt feltételezik-e, akkor is, ha egy kormánypárti újságíró szakmai látogatást tesz a Fox Newsnál? Kérdéseinkre a külügyminiszter arról kezdett beszélni, hogy „a kétoldalú együttműködés minden országgal egy komplex dolog”; mivel szerinte „az újságírók meghívása és képzése egy nyitott és nyílt dolog kell legyen, akkor ez is a két ország közötti együttműködési kapcsolatoknak legyen az egyik eleme”. Ha vannak olyan országok, akik azt gondolják, hogy fontos, hogy elhívjanak magyar újságírókat képezni, akkor miért nem tesszük ezt kölcsönösen? És akkor miért ne lehetne erről tudni, és miért ne lehetne, hogy akkor mi is hívjunk az adott országból újságírókat, és majd mi is mutassunk nekik mindenfajta szakmai programokat – jelentette ki a politikus. Hozzátette: Magyarországon vannak ösztöndíjprogramok, több ezer külföldi hallgató tanul itt, ezért lehetne külföldieknek szóló újságíróképzés is. A miniszter válasza azért is érdekes, mert hétfőn egy másik sajtótájékoztatón az ATV más témájú kérdésére úgy reagált, hogy „értem én, hogy a magyar ellenzéki sajtónak az nem tetszik, hogy ha megnézzük, hogy Nyugat-Európában ilyen kérdésekben mi, hol történik – nyilván az érzékenyítő képzéseknek megvan az eredménye”. Szijjártó ezzel arra utalt, hogy korábban Menczer Tamás azzal indokolta a listázást, hogy „egyes Soros-szervezetek” érzékenyítő kurzusokat tartanak magyar újságíróknak, ez pedig már politikai kérdés. Az államtitkár állítását egyébként az általa megnevezett szervezet cáfolta. Egy hete írta meg a Telex, hogy nyáron a Külgazdasági és Külügyminisztérium helyettes államtitkára magyar újságírók külföldi szakmai látogatásairól kért adatokat az Európai Unióban található magyar nagykövetségektől. Az ügyben azóta számos fejlemény történt, ezekről bővebben  korábbi posztunkban  olvashatnak. ", "site": "https://telex.hu/rovat/belfold"}
{"title": "\n        Fluor: Legalább az a kibaszott meseország hadd legyen mindenkié\n       ", "body": "\nTöbb magyar híresség az Instagramon foglalkozott azzal, hogy Dúró Dóra, a Mi Hazánk Mozgalom politikusa ledarálta a Meseország mindenkié című könyv egy példányát. Az érzékenyítő mesekönyvben különböző ismert mesék újraírt változatait alkották meg a szerzők olyan hősökkel, akik valamilyen stigmatizált vagy kisebbségi csoporthoz tartoznak, írja honlapján a kiadó, a Labrisz Leszbikus Egyesület. „Kilenc jól ismert szerző és nyolc új alkotó meséje került a gyűjteménybe, melyben többek között roma Pöttöm Pannával, meleg Hamupipőkével, sárkányölő pincérlánnyal, háromfülű nyúllal, mélyszegénységből, bántalmazó családból érkező és örökbe fogadott gyerekhősökkel találkozhatunk. A tizenhét kortárs szerző friss meseátiratai azokat is megszólítják, akik nehezebben találják a helyüket a világban. Megerősítenek abban, hogy bár nem vagyunk egyformák és különböző utakat járunk be, de ha megérkezünk, a kapu mindannyiunk előtt nyitva áll” – írják. Dúró a mesekönyv ledarálására azt mondta: „megsemmisíti a homoszexualizmus propagandakönyvét, ami a gyerekek egészséges fejlődése és a magyar kultúra elleni támadás”. Lépésére több magyar híresség is reagált, de szót emelt a könyvdarálás ellen a Magyar Könyvkiadók és Könyvterjesztők Egyesülése is. Mint írták, a könyvet bátran kritizálhatja bárki, „a politikai célú könyvrombolás azonban Magyarország és Európa legszégyenletesebb történelmi emlékei közé tartozik. Nem egyszerű véleménynyilvánítás, hanem közösségvállalás a náci könyvégetők és a kommunista könyvzúzdák örökségével. El a kezekkel a könyvektől!” Fluor a  24.hu -nak azt mondta: „Dúró Dóra ledarált egy olyan könyvet, ami alapjaiban az elfogadásról szól, például arról, hogy ne csúfold a fogyatékkal élőt, ne legyél előítéletes a romákkal és legyen benned érzékenység az öregek felé. Szerinte ezek aberrált dolgok, és számára csak a tökéletes magyar ember tekinthető embernek. Az igazi kérdés az, hogy neki miért fáj ennyire az, ha valaki nem heteroszexuálisnak születik. A homoszexualitás nem egy kór, ami fertőz és mindenkit elbuzít, aki egy pillanatra nem figyel oda, hanem egy dolog, amivel születik az ember és az égvilágon senkinek nem árt. Ellentétben azzal, ha valaki náci, azzal általában nem születünk, viszont elég sok embernek ártott már.” Megjegyezte, szegényesnek tartja azt, ha valaki csupán arra büszke, hogy egy adott földrajzi pontra születik, és közben mindent utál, ami nem olyan, mint ő. „Az a szülő pedig, aki azt gondolja, hogy a gyereke egy mesekönyv vagy egy tévéműsor hatására változik meg, esélyesen nem teremtett meg egy stabilt bázist számára. Tele van az egész ország frusztrációval, gyűlölettel, egyre nagyobbak a szakadékok, legalább az a kibaszott meseország hadd legyen mindenkié, ha már úgyis pártok mondják meg, hogy ki a magyar meg ki nem. Most könyvet égetünk, jövő héten akasztani fogunk? Mi a terv?” – idézte a lap Fluort. ", "site": "https://telex.hu/rovat/belfold"}
{"title": "\n        Vitézy szerint nem politikai, hanem szakmai okokból szavazták le a három diákszervezet által benyújtott javaslatcsomagot\n       ", "body": "\nNem pártpolitikai, hanem szakmai okokból szavazta le tegnap a Fővárosi Közgyűlés városfejlesztési, illetve humánügyi szakbizottsága a három diákszervezet által benyújtott  24 témát érintő javaslatot , írta  Vitézy Dávid kedd délutáni Facebook-posztjában. Vitézy „Karácsony Gergely kampányán ügyködő diákszervezetekként” említette az Egységes Diákfrontot, az ADOM Diákmozgalmat és a Fridays For Future-t, amelyek szerinte olyan salátaelőterjesztést szerettek volna elfogadtatni, amelyeket előzőleg nem készítettek elő megfelelően, bár erről szerinte nem a diákok tehetnek, tette hozzá.  Az ügy előzménye, hogy  Baranyi Krisztina, Ferencváros polgármestere hétfőn arról  posztolt , hogy szerinte megint összeállt a Fidesz és a Tisza Párt, méghozzá „egy szimbolikus ellenzéki ügy ellen”. Vitézy példaként emelte ki, hogy a diákszervezetek javaslatai közt szerepelt, hogy a teljes budapesti fürdőbelépő, színház- és művészmozi-jegyrendszert építsék be a Budapest GO nevű telefonos applikációba, noha előzőleg szerinte azért táncolt vissza a városvezetés a bajba került utasok számára kitalált chatfunkció beépítésétől, mert az túl időigényes és költséges lett volna. Mint hozzátette, a diákok ötlete egyszer akár még reális is lehet, de jelenleg sokkal sürgetőbb a BKK-rendészet ügye, ami egyébként Vitézy Dávid főpolgármesteri kampánytémái közé tartozott. Vitézy egy ponton Karácsony kampányszervezeteinek nevezi a három diákszervezetet arra hivatkozva, hogy azok saját Facebook-oldalaikon videóban számoltak be arról, hogy a főpolgármester Vitézy választási plakátjainak megrongálásával bízta meg őket, amit a választási szervek később jogellenesnek minősítettek. A bejegyzés azzal folytatódik, hogy a Podmaniczky Mozgalom frakcióvezetője kifejti, a kifogásolt előterjesztés olyan javaslatokat fogalmaz meg, amelyek a mögötte álló három diákszervezeten kívüli ifjúsági szervezeteket, diákönkormányzatokat, illetve diákpolgármestereket is érintik, de nem ismert, hogy velük egyeztettek-e a javaslatcsomag benyújtói. Ezért a Podmaniczky Mozgalom széles körű egyeztetési fórumot kezdeményez, amelyre meghívnák a a Fővárosi Diákönkormányzat és a Budapesti Diákparlament képviselőit; a budapesti köznevelési intézményekben működő diákönkormányzatok 1-1 képviselőjét (fenntartótól függetlenül); a budapesti felsőoktatási intézményekben működő hallgatói önkormányzatok 1-1 képviselőjét; a budapesti diákpolgármestereket; a budapesti fiatalok helyzetével, ifjúságpolitikai, ifjúsági kérdésekkel igazoltan foglalkozó civil és szakmai szervezetek 1-1 képviselőjét; a Fővárosi Közgyűlés képviselőcsoportjainak 1-1 képviselőjét; a Főpolgármesteri Hivatal érintett szervezeti egységeinek 1-1 képviselőjét. Az egyeztetési fórum feladata, hogy megvitassa a Mi Budapestünk Programot, majd rögzítse az ezekhez érkező kiegészítéseket, illetve módosításokat, valamint derítse ki, hogy a felvetések mennyire támogatottak a budapesti fiatalok széles körét képviselő szervezetek körében. Vitézy szerint a következő lépés az lehetne, hogy a közgyűlés felkéri a főpolgármestert, hogy ismertesse az egyeztetések eredményét, és tegyen javaslatot a program folytatására. Nem sokkal Vitézy Dávid Facebook-posztja után  közleményt adott ki a Tisza Párt is , amelyben azt írták, hogy egyeztettek a három diákszervezettel a javaslataikról. A párt fontosnak tartja, hogy a teljes fővárosi diákság javaslatokat fogalmazhasson meg a Fővárosi Közgyűlésnek, ezért a holnap a Közgyűlés elé kerülő előterjesztéshez a TISZA Párt módosítást javasol, ami alapján a főpolgármester minden budapesti középiskolának és diákszervezetnek megküldi véleményezésre és kiegészítésre a már összeállított javaslatokat, áll a párt közleményében. A Tisza budapesti frakciója vállalja azt is, hogy az összes középiskola által év végéig véleményezett és kiegészített javaslatcsomaggal kapcsolatban egyeztet a három érintett diákszervezettel és a fővárosi frakciókkal. Mint írják, ezután racionális érvek mentén összefésülik a programot és javaslatokat úgy, hogy a diákszervezetek javaslatainak lényegi részei megmaradjanak, és ezt a közösen összeállított programot megszavazza a Fővárosi Közgyűlésben. Ezzel úgy tűnik, a megoldás felé mozdul az ügy,  mert a három diákszervezet korábban jelezte , készek tárgyalni és kompromisszumokat kötni, ha ez a javaslataik megvalósítását segíti. ", "site": "https://telex.hu/rovat/belfold"}
{"title": "\n        A Fidesz csak a fővárosban szeretne antikorrupciós szobát, a minisztériumokban nem támogatják Szentkirályi Alexandra ötletét\n       ", "body": "\nAntikorrupciós szobát szeretne a Városházán Szentkirályi Alexandra és a Fidesz fővárosi frakciója. A volt főpolgármester-jelölt a Fővárosi Közgyűlés  októberi alakuló ülésén javasolta , hogy a szervezeti és működési szabályzatba (szmsz) kerüljön bele egy olyan helyiség kialakítása, ahol bárki megtekintheti a fővárosi dokumentumokat és iratokat. Jámbor András, a Szikra Mozgalom országgyűlési képviselője továbbgondolta a kormánypárti ötletet, és benyújtott az Országgyűlésnek  egy olyan javaslatot , hogy az összes minisztériumban és állami cégben is  alakítsanak ki antikorrupciós szobát . „Szerintem oké, ha ezt kérik a fővárosban, de akkor kezdjék a kormányon és az általuk irányított cégeken! Ha a fővárosban támogatja, remélem az egész országra vonatkozóan is megszavazza ezt a Fidesz!” – írta  a Facebook-oldalán  Jámbor András. A parlament igazságügyi bizottságának keddi ülésén a fideszes többségnek nem tetszett a javaslat, vita nélkül leszavazták az előterjesztés tárgysorozatba vételét, így arról a plenáris ülésen sem lehet szó. Nem ment át a bizottság fideszes képviselőin Bedő Dávid  javaslata  sem, amellyel  kitiltotta volna a mobiltelefonokat  a parlamentből. „Mutassanak példát a fideszesek, tiltsuk be a telefonhasználatot a parlamentben is” –  írta a Momentum frakcióvezetője , miután augusztusban egy kormányrendeletben korlátozták a mobiltelefonok használatát az iskolákban. Az új tanévben a  diákoknak le kell adniuk  a telefonjukat tanítási időben, mert a  Belügyminisztérium szerint  az iskolai mobiltelefon-használat „jelentős mértékben eltereli a diákok figyelmét a tanulásról, emellett az internetes zaklatásra is lehetőséget teremt”. Vitályos Eszter kormányszóvivő szerint az új rendelettel nagyobb figyelem jut a tanulásra, és a szünetekben a gyerekek kütyüzés helyett inkább beszélgethetnek. Bedő szerint ha a parlamentből is kitiltanák a telefonokat, a „kütyüzés” helyett talán jobban tudnának a parlamenti képviselők az összeomlás szélén álló vasúti közlekedéssel, egészségüggyel és oktatással foglalkozni. „A Fidesz-frakció álszentnek tartja a Momentum javaslatát” –  reagált a Fidesz  a momentumos javaslatra, és egy  Facebook-videót is közzétettek  arról, hogy az ellenzéki képviselők videóztak, mobiloztak korábban parlamenti üléseken. ", "site": "https://telex.hu/rovat/belfold"}
{"title": "\n        Rengeteg zöld rendszámos autó ingyenes parkolási lehetősége szűnhet meg Budapesten\n       ", "body": "\nA zöld rendszámos autók ingyenes budapesti parkolási lehetőségének szűkítéséről szóló javaslatot terjeszt hamarosan a Fővárosi Közgyűlés elé Karácsony Gergely főpolgármester,  tudta meg a 24.hu . A javaslat szerint a jövőben kizárólag a fővárosba bejegyzett, tisztán elektromos hajtású autók esetében maradna meg az ingyenesség, így a más vármegyékbe bejegyzett villanyautók, illetve a jelenleg még szintén zöld rendszámmal közlekedő plug-in hibridek után is parkolási díjat kéne fizetni, ha a javaslatot elfogadják. Az utóbbi években több vidéki városban is megszűnt a zöld rendszámos autók ingyenes parkolási lehetősége, februárban pedig olyan  Facebook-posztot osztott  meg a főpolgármester, amelyben azt írta, hogy Ma Budapesten minden zöld rendszámos autó ingyen parkolhat. Akkor is, ha nem is teljesen elektromos. Akkor is, ha egy normál autónál sokszorosan nagyobb a mérete. Akkor is, ha tulajdonosa nem is budapesti… A parkolódíjak azért vannak, hogy általuk szabályozzuk a város forgalmát. Természetesen van logika abban, hogy a városra kevésbé ártalmas, zéró kibocsátású autók ingyen parkolhassanak. Na de abban, hogy a naponta ingázó, kamu zöld rendszámos autók még ingyen is foglalják a parkolóhelyeket, abban mi a logika? Magyarországon jelenleg több mint 100 ezer zöld rendszámra jogosult autó közlekedik, amelyeknek mintegy hatvan százaléka villanyautó, a többi hálózatról tölthető, vagyis plug-in hibrid. Ezek közt a típusok közt találunk olyat, amely akár több mint 100 kilométert is képes megtenni tisztán elektromos hajtással, vagyis helyikibocsátás-mentesen, csakhogy mint az  Európai Bizottság több százezer autóból származó adatok alapján készített jelentéséből kiderült , a plug-in hibridek használóinak zöme nem vagy csak ritkán tölti fel a hajtóakkumulátort, így viszont az autó környezeti előnyei is jelentősen csökkennek. A zöld rendszámos autókkal kapcsolatos szabályozás szigorításával kapcsolatban egyfajta konszenzus alakult ki a kormány és a főváros közt. Karácsony Gergely készülő javaslatának előzménye, hogy egy  augusztusban kiadott kormányrendelet  értelmében szeptember eleje óta kizárólag a kibocsátásmentes és tisztán elektromos hajtású autók kaphatnak zöld rendszámot Magyarországon. A rendelet szerint a plug-in hibridekre korábban kiadott zöld rendszámtáblákat pedig legkésőbb 2026. november 30-ig fehér alapszínűre kell cserélni. ", "site": "https://telex.hu/rovat/belfold"}
{"title": "\n        Tagadja bűnösségét a férfi, aki halálra késelte egy békéscsabai szálloda biztonsági őrét\n       ", "body": "\nNem ismerte el bűnösségét kedden a Gyulai Törvényszéken tartott előkészítő ülésen a férfi, aki egy békéscsabai szállodában halálra késelt egy biztonsági őrt 2023 augusztusában, írja az MTI. A Telex egy évvel a gyilkosság után megszerezte a  teljes nyomozati iratot . Részletesen dolgoztunk fel többek között tanúvallomásokat, gyanúsítottak vallomásait, szakértői véleményeket és kamerafelvételeket, hogy bemutassuk, milyen események vezethettek a bokszedzőként is ismert Szabó Sándor meggyilkolásához. Az ügy tárgyalása 2025 januárjában fog kezdődni, miután sem a 28 éves érdi elsőrendű, sem a bűnpártolással vádolt többszörösen visszaeső budapesti férfi nem ismerte be bűnösségét és nem tett vallomást kedden. Az elsőrendű vádlott ügyvédje kérvényezte a zárt tárgyalást és a sajtó kizárását. Kifogásolta, hogy Borombós Anita bíró beengedte az ülésterembe a sajtósokat, elfogultsággal is vádolta. A bíró ezt visszautasította, ahogy a zárt tárgyalás elrendeléséről szóló indítványt is. Az eset még 2023. augusztus 15-én történt, a késő esti órákban Békéscsabán. A Munkácsy Hotel vendégeként az érdi és a budapesti férfi másokkal együtt vacsorázott és iszogatott. Az érdi férfi elkezdett hangoskodni, agresszív volt a pincérekkel. Az egyik pincér megkérte a szálloda recepciósát, hívja oda a biztonsági őrt, Szabó Sándort. A nyomozati iratokban szerepel a pincérnő vallomása is, aki azt mondta, nekik az volt kiadva, hogy „ha valami probléma van a szállodában, akkor Sanyinak kell szólni”. Miközben hívták Szabót, az elsőrendű vádlott és párja veszekedni kezdtek, a nő nem akarta odaadni a nála lévő hét centiméter hosszú bicskát, a férfi azonban mégis megszerezte. Amikor megérkezett a bokszedző Szabó, kétszer is megütötte a vendéget, aki emiatt a földre esett. Ezután viszont elővette a bicskát, mellkason, lábon és arcon szúrta a biztonsági őrt, akit a mentők kórházba vittek, de ott elvérzett. A verekedésnek az elkövető helyszínre érkező testvére és munkatársai vetettek véget. A bokszolót a mentők kórházba vitték, ahol vérveszteség miatt meghalt. Az érdi férfi elhagyta a szállodát, 46 éves társával együtt a helyi sportpálya környékén bujkáltak, majd egy – a megelőző eseményeket nem ismerő – munkatársukat kérték meg, hogy vigye őket Monorra, ahol egy külterületi tanyán rejtőztek el. Az elkövető végül másnap reggel feladta magát a Monori Rendőrkapitányságon. Az elsőrendű vádlott ügyvédje többpontos beadványt adott be. Kifogásolta egyebek mellett, hogy Szabó Sándor paprikaspray-vel és késsel felfegyverkezve, küzdőharcos ütőkesztyűt viselve érkezett a helyszínre, és hogy ő kezdte az ütlegelést. ", "site": "https://telex.hu/rovat/belfold"}
{"title": "\n        Az év végéig módosítani kellene a választási térképet, de a szakértői javaslatot lesöpörte az asztalról a Fidesz\n       ", "body": "\nMár a 2022-es országgyűlési választáson is törvénysértő volt az ország választókerületi beosztása, és azóta sem orvosolta a problémát az Országgyűlés. Legutóbb a Nemzeti Választási Iroda elnöke a június 9-i választás után  hívta fel a parlamenti képviselők figyelmét , hogy hozzá kell nyúlni a választási térképhez, mert több egyéni választókerületben is meghaladja  a törvényileg előírt  20 százalékot a választópolgárok számában az eltérés az országos átlaghoz képest. Az elmúlt években Pest vármegyében több választókerületben jelentős mértékben nőtt a választópolgárok száma, a 2022-es választás idején már 7 választókerületben is bő 20 százalékkal többen szavaztak, mint ami az akkori országos átlag volt. Somogy és Tolna vármegyében pedig pont a fordítottja történt: az országos átlagnál jóval kevesebb választó szavazhatott egy-egy választókerületben. Ez az aránytalanság azért is problémás, mert így egy Somogy megyei képviselő mandátumához jóval kevesebb szavazatra van szükség, mint egy Pest vármegyei képviselőéhez. A törvény szerint az országgyűlési választás előtti évben már nem szabad módosítani a beosztást, így legkésőbb idén év végéig orvosolnia kell az Országgyűlésnek a problémát. Gulyás Gergely a  szeptember 12-i kormányinfón  újságírói kérdésre azt ígérte, hogy ez meg is fog történni, és helyreállítja a parlament az aránytalanságot. Október végén azonban még semmi híre az új javaslatnak. Az MSZP-s Vajda Zoltán  pár hete benyújtotta  a Választási Földrajz két kutatójának, Bódi Mátyásnak és Kovalcsik Tamásnak  javaslatcsomagját  az új választókerületi beosztásra, amit  a Telexen is részletesen bemutattak . Ennek az előterjesztésnek a tárgysorozatba vételét tárgyalta kedd délelőtt a parlament igazságügyi bizottsága. Vajda Zoltán azzal érvelt az előterjesztés mellett, hogy szerinte a választókerületi beosztás felülvizsgálata nem a politikusok feladata, hanem rá kell bízni a szakértőkre. Ő egy az egyben átemelte a két kutató javaslatát, hogy ne a pártpolitikai célok mentén alakítsák ki az egyes választókerületeket. A vitában egyedül a DK-s Sebián-Petrovszki László szólalt meg, aki arról beszélt, hogy a választókerületi beosztásnál mindenképp a konszenzusra kell törekedni, és csak olyan térképet szabad elfogadni, amit minden politikai erő támogat. A fideszes képviselők csendben maradtak, csak szavaztak: lesöpörték a javaslatot, így az nem is kerül a parlament plenáris ülése elé. Hétfőn megkérdeztük a Miniszterelnökséget, az Igazságügyi Minisztériumot és a Fidesz-frakciót, hogy kik készítik az új választókerületi beosztást, és milyen szakértőket vonnak be a munkába. Ki és mikor nyújtja be az Országgyűlésnek, és mi a véleményük a Választási Földrajz kutatóinak javaslatáról, amit Vajda Zoltán nyújtott be? Egyedül a Tuzson Bence vezette minisztérium válaszolt. „Az igazságügyi tárca részéről jelenleg nincsen napirenden a választási eljárási és anyagi jogi szabályok módosítása.” Gulyás Gergely a szeptemberi kormányinfón álhírnek nevezte azokat a sajtóhíreket, amelyek szerint a Fidesz új,  határon túli választókerületeket  hozna létre, ahol kiugró a Fidesz támogatottsága. A Miniszterelnökséget vezető miniszter állítása szerint az sem merült fel, hogy a mostani 5 százalékról lejjebb vigyék a bejutási küszöböt, ami szintén a Fidesz politikai érdekét szolgálná. Orbánék célja minden választáson az, hogy ne egy nagy ellenzéki tömbbel kelljen versenyezniük, hanem a kormányváltásra szavazók több kisebb párt között legyenek megosztva. Ha a 2026-os választásra is marad 5 százalék a bejutási küszöb, a kisebb pártok szavazói előbb mondhatják azt, hogy inkább átszavaznak a Tisza Pártra, csak ne vesszen kárba a szavazatuk. Ha viszont alacsonyabb bejutási küszöbnél van esély arra, hogy a kedvenc pártjuk is bejusson a parlamentbe, akkor valószínűleg inkább őket támogatják. ", "site": "https://telex.hu/rovat/belfold"}
{"title": "Nem fogta vissza magát: mindent kipakolt, dívaként hódít Tolvai Reni ", "body": "Az énekesnő igazi átalakulóművész, még a rajongói sem bírnak betelni vele! \nInstagram-oldalán  osztott meg egy képgalériát  Tolvai Reni . A fotók a  Sztárban Sztár All Stars  legutóbbi részében készültek, amelyben kiesett a versenyből az énekesnő. Reni a színpadon  Rihanna ként próbálta lenyűgözni a zsűrit, és mint elmondta, sok időt és energiát fektetett a produkcióba, ezért nagyon fájt neki a búcsú. Az azonban kétségtelen, hogy a  teljesítménye ennek ellenére is lenyűgöző volt , emellett persze a külsejével is a képernyőre vonzotta a tekinteteket. Lássuk be, fekete, mélyen dekoltált ruhájában dívaként tündökölt! Te tökéletesen lehoztad Rihannát, mind a mozgásban, mind a kisugárzásban és szerintem hangban is. Teljesen más a hangszínetek, de érződött, hogy próbálsz az ő hangján énekelni. Ráadásul szerintem Rihanna nem szokott ennyire profin énekelni élőben, mint te - biztatta az énekesnőt egy követője. Többen azt is megjegyezték, hogy Reni produkciója világszínvonalú volt.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n   ", "site": "https://www.borsonline.hu/cimke/tolvai-reni"}
{"title": "Forró fotók: Tolvai Reni ruhájának pántja lecsúszott tökéletes testéről ", "body": "Az énekesnő sosem volt még ennyire szexi. \nTolvai Reni  újabb szexi fotókkal örvendeztette meg a rajongóit közösségi oldalán. Fotó: Szabolcs  László Az  énekesnő  dögös fotóit egyszerűen imádják a követői az  Instagramján , nem véletlen: Reni csodaszép, tökéletes alakját pedig szereti kiemelni testhezálló ruhákkal. Ezúttal is így tett: egy fehér ruhába bújt bele, amely kiemeli idomait, s ebben pózolt a kamera előtt.  A pózolás közben még a pánt is lecsúszott a válláról, így még dögösebb összhatást keltve:                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n   ", "site": "https://www.borsonline.hu/cimke/tolvai-reni"}
{"title": "Hoppá: Tolvai Reni megmutatta az új kocsiját, ilyen luxusverdát sem sűrűn lát az ember ", "body": "Tolvai Reni nem akármilyen autóval szeli mostantól az utakat. \nA gyönyörű és tehetséges énekesnő,  Tolvai Reni  a rajongói legnagyobb bánatára nemrég sajnos  kiesett a Sztárban Sztár All Stars-ból , amiben többször is elkápráztatta a nézőket az elképesztő produkcióival és persze a bámulatos hangjával – úgy tűnik, hogy egyszer fent, egyszer lent, hiszen most nem akármit osztott meg a követőivel a híresség. Tolvai Reni / Fotó: TV2 / hot magazin Tolvai Reni valószínűleg  szomorkodott , amiért búcsút kellett mondania a Sztárban Sztár All Stars-nak, hiszen ez egy igazán különleges kaland minden versenyző számára. Most viszont bőven van miért örülnie, ugyanis megosztotta a közösségi oldalán, hogy  lett egy új kocsija , ráadásul nem akármilyen álomautóról van szó. Tolvai Renin látni, hogy büszke az új, fantasztikus verdájára, ami teljesen érthető, mivel egy olyan járműről van szó, amiről sokan talán még csak álmodozni sem mernek. A követők persze elárasztották gratuláló kommentekkel  Tolvai Reni  posztját, amiben felfedte az új autóját – itt lehet megtekinteni a kocsit:                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n ", "site": "https://www.borsonline.hu/cimke/tolvai-reni"}
{"title": "\n        Újabb pap ellen indult kiskorút érintő eljárás a Kalocsa-Kecskeméti Főegyházmegyében\n       ", "body": "\nÚjabb pap ellen indított eljárást a Kalocsa-Kecskeméti Főegyházmegye, írja a főegyházmegye  sajtóközleményében . Az egyházmegyébe október 24-én érkezett bejelentés, mint írják, „büntetendő cselekmény elkövetésének gyanújáról”. Az érintett papot a vizsgálat elkezdésével egyidejűleg fel is függesztették szolgálata alól. Ez az ügy új eset az egyházmegyében, értesüléseink szerint egy település papja, H. Zs. az érintettje, aki ellen információnk szerint kiskorút érintő bűncselekmény miatt érkezett bejelentés. Az ügyben kerestük a Bács-Kiskun Vármegyei Rendőr-főkapitányságot. Huszár Nándor, a Kalocsa-Kecskeméti Főegyházmegye irodavezetője a Telex kérdésére megerősítette, hogy kiskorú sérelmére elkövetett bűncselekményről érkezett szóbeli bejelentés a Főegyházmegyéhez. Ezzel kapcsolatban eddig két meghallgatást tartottak, de rendőrségi feljelentést csak akkor kívánnak tenni, ha a jelenleg zajló belső vizsgálat megerősíti, hogy a bűncselekményt valóban elkövették. Arra azonban nem kívánt reagálni az irodavezető, hogy valóban pedofil bűncselekményről érkezett-e bejelentés a főegyházmegyéhez. A Kalocsa-Kecskeméti Főegyházmegyében Bese Gergő atya ügyeit taglaló cikk után derült ki két másik pedofil-ügy is. A katolikus egyházat érintő ügyek közül Beséének lett a legnagyobb a sajtóvisszhangja, mert ő áldotta meg a Karmelitát és a Megafont is. Emiatt került viszont elő két, ennél  súlyosabb ügy is : R. Gábort és egy másik papot, H. Róbertet is azzal vádolták, hogy gyerekeket zaklathattak. R. Gábort egy éve mentette fel az egyház,  szeptember 23-án pedig bíróság elé is állt . H. Róbert ellen is  eljárás  indult. A három ügy után Bábel Balázs érsek belső levelezésben egy újabb ügyre is rávilágított: B. R. atyáéra, aki az egyházmegye egyik településén volt plébános. Ez a plébános 2020-ban kereste meg Bábelt azzal, hogy „ azonnal helyezzem el a plébániáról, mert őt a »cigányok üldözik «”. Mint Bábel levelében írta, ezután „felajánlottam neki több helyet az egyházmegyében, de mindre azt mondta, hogy ott is utolérik. Rövid időn belül jelentkezett, hogy Dr. Tóth Tamás titkár úr elhelyezte őt a szeretetszolgálatnál, amibe én beleegyeztem, sőt kérésre szolgálatát meghosszabbítottam.” Múlt héten lemondott a levélben érintett Tóth Tamás, az MKPK titkára. Az ő neve felmerült H. Róbert, illetve B. R. ügyében is. A Bese- illetve a pedofíliaügyekről író Válasz Online cikkére az egyházmegye egy közleményt is kiadott Bábel Balázs nevében: erről is kiderült, hogy azt valószínűleg a lemondott titkár, Tóth Tamás írta. Tóthról és az eddigi ügyekről  itt írtunk részletesen . ", "site": "https://telex.hu/rovat/belfold"}
{"title": "\n        Korrupcióval vádolt korábbi helyettes államtitkár: Az én ügyem arról szól, hogy legyen mit mutatni az EU felé\n       ", "body": "\n„Csináltak már elég képet, de egy igaz mondatot nem sikerült leírniuk” – mondta Nagy János Agrárminisztérium korábbi államtitkára tárgyalása előtt félig ügyvédjének, félig a jelenlévő médiának címezve. Nagyot korrupciós ügyben vádolják, amely szerinte egy, a személye elpusztítására irányuló „koncepciós per”. „Itt, ahogy az eljárás során végig, több, személyemet érintő, dehonesztáló megjegyzés elhangzott. Ez végigvonult az egész eljáráson.” – fogalmazott Nagy János az utolsó szó jogán. Nagy elismételte azt, amit védőügyvédje a tárgyalás során többször hangoztatott: a vádbeszéd szerinte tele van pontatlanságokkal és bizonytalanságokkal, és szerinte „ez az eljárás nem arról szól, hogy mi van a gyanúsításban vagy mi van a vádiratban. Ez rólam szól.” Nagy János ellen jelenleg több büntetőeljárás is folyamatban van. A korábbi helyettes államtitkár az ügyészség vádja szerint felajánlotta a vegyes gazdálkodással foglalkozó B. Szilárdnak, hogy „hivatali helyzetével visszaélve” segít neki egy  pályázat elnyerésében . Segítségéért cserébe Nagy János öt százalékos tulajdonrészt kért az érintett cégben, legalábbis a vád szerint. Júniusban az ügyész  legalább 10 év  börtönbüntetést kért a korábbi helyettes államtitkárra. Az ügy kulcsbizonyítékának számító hangfelvételek a volt helyettes államtitkár szerint az ártatlanságát, míg az ügyész szerint a bűnösségét bizonyítják. Az EU miatt van ez is ha a vádirat igaz lenne, az azt jelentené, hogy ő beszállt egy olyan bizniszbe, amibe „többet fektetett volna bele, mint amennyit nyer”, mondta az utolsó szó jogán Nagy. Az államtitkár egy dologban értett egyet az ügyésszel, szerinte is elfogadhatatlan a bújtatott jutalmazás. De „még szerencse, hogy itt sem bújtatás, sem premizálás nem volt” – mondta. Nagy János szerint olyan „személyét ellehetetlenítő” eljárás zajlik most ellene, amiben „sikerült is két eljárást csinálni”. Nagy arra utalt, hogy az ex-államtitkárhelyettesnek egy másik ügy miatt is  bíróság elé kellett állnia , Nagy Jánost  2,2 milliárd forint hűtlen kezeléssel  és okirat-hamisítással is vádolják. Az ügyészség szerint közreműködésével fizetett ki a minisztérium egyik háttércége  2,2 milliárd forintot két ügyvédi irodának , amelyek a vádhatóság szerint nem végeztek ezért érdemi munkát. Nagy János az ügyészség sajtóközleményeit „folyamatos személye elleni dehonesztálásnak fogja fel”. Szerinte a „kormányzati korrupcióellenes látszatintézkedések sorába” jól illeszkednek az olyan esetek, mint az övé, mert ez „jól mutat” az EU felé. Nagy kifogásolta azt is, hogy ő házi őrizetben volt nyolc hónapon át, miközben „nem volt a világon olyan ember, akire nyomást helyezhettem volna”. „Teljesen manipulatívnak érzem és a személyem ellen irányulónak az összes nyomozati iratot” – tette hozzá, majd megismételte, hogy koncepciózusnak és politikailag motiváltnak érzi az ellene folyó eljárást.         B. Szilárd védőügyvédje perbeszéde közben – Fotó: Huszti István / Telex Nagy után a másodrendű vádlott, a történetben említett B. Szilárd szólalt fel az utolsó szó jogán. Neki állítása szerint a kihallgatáson azt mondták, hogy Nagy János „ahelyett, hogy tisztségében a magyar nemzet javát gyakorolta volna, helyette saját pecsenyéjét sütögette”, ezért akarják megbüntetni. B. Szilárd szerencsésnek érzi magát ebben a perben, mert végre meglátta, „milyen a rendszer”, és hogy ez nem az általa kedvelt bizniszmodell, hanem egy „politikával mérgezett valami”. B. Szilárd elismerte, hogy hibázott- „Talán a fiatalos lendületében tetszett meg neki” az, amilyen ajtókat kinyitottak előtte. Ilyen volt Nagy János ajtaja is. B. szerint az ő bűne, hogy szolgálta a „rendszert”, de szerinte, ha bűnös lett volna, akkor „átadta volna a pénzt egy kocsma zugában egy fekete diplomatáskában” és nem egy közös céget alapított volna Nagy Jánossal. B. Szilárd nehezményezte azt is, hogy a per miatt a cégére „ráégett, hogy korrupt csapat vagyunk”, ezért nehezebben találnak alkalmazottat. A lehet-nem lehet hangfelvétel A per, ahogy korábban, úgy ezen a tárgyaláson is a Nagy János és B. Szilárd ellen felhozott  hangfelvételek körül folyt . A vádlottak ügyvédei visszatérően hangoztatták, hogy szerintük a felmutatott bizonyítékot jogtalanul rögzítették. Az ügyvédek kifogásolták az ügyész viselkedését is, szerintük a kikérdezések alatt úgy viselkedett, hogy egy tanú el is sírta magát. „Az ügyész hangosan gondolkodott, többször elismételte azt, amit hallani szeretett volna” és „a kihallgatás nyomasztó volt.” A védelem szerint az önmagában „nem bűncselekmény, hogy Nagy Jánosnak B. Szilárd felvázolta a mintagazdaság létrehozásáról szóló tervét”, aminek részeként „Nagy János nem ajándékba kapott részesedést B. Szilárd cégében, hanem fizetett érte”. B. Szilárd védőügyvédje felidézte Guylás Gergely kormányinfón elhangzott mondatait is, melyek szerint „Magyarországon a korrupcióval szemben zéró tolerancia van, mutatja ezt Nagy János ügye is”. A védőügyvéd szerint ez is arra mutat rá, hogy ezt az ügyet „átjárja a politika, célja az adott személy nyomás alá helyezése”. B. Szilárd ügyvédje azzal is vádolta az ügyészséget, hogy az „utasításos rendszerben dolgozik”. A védelem szerint „rossz tanúkat” hallgattak ki. Az ügyész erre azt mondta, hogy bár visszatérők vele szemben a támadások, ő „továbbra is meggyőződéssel képviseli a vádat, nem utasítás alapján”. A védelem és az ügyészség ezután egymásra kontrázva érveltek amellett, hogy az ügyészség szerint bírósági engedélyekhez kötött hangfelvételek rögzítése legális volt-e vagy sem. Bár a tárgyalásnál volt rá esély, hogy kedden végre eredmény születik, ez nem így lett: január 30-ra tűzött ki végső döntést a bíróság. A védelem visszatérően koncepciós perként festi le a Nagy János elleni büntetőeljárást, Nagy védőügyvédje perbeszéde több pontján is kritizálta az ügyészséget a legutóbbi tárgyaláson. Az ügy egyik  kulcskérdése az , hogy valóban azért kapott-e Nagy János öt százalékos tulajdonrészt a másodrendű vádlott cégében, mert a korábbi helyettes államtitkár segített neki elnyerni egy pályázatot. Nagy védője szerint tudatosan, félrevezetően írta le az ügyészség sajtóközleményekben, hogy valóban a hivatalával visszaélve jutott hozzá a tulajdonrészhez a védence. ", "site": "https://telex.hu/rovat/belfold"}
{"title": "\n        Pár nappal a választás előtt kiengedték a börtönből Steve Bannont, Trump egyik fontos tanácsadóját\n       ", "body": "\nEgy héttel az amerikai elnökválasztás előtt szabadlábra került Steve Bannon szélsőjobboldali megmondóember, Donald Trump egyik fontos tanácsadója –  írja a CNN . Bannont még 2022-ben  egy szövetségi esküdtszék bűnösnek találta , amiért az idézés ellenére sem működött együtt a Capitolium ostromát kivizsgáló képviselőházi bizottsággal. Néhány hónappal később  megszületett a hivatalos bírósági ítélet is : négy hónap börtönre, illetve 6500 dollár megfizetésére kötelezték. Büntetését viszont nem kellett megkezdenie, amíg fellebbezéseiről nem döntöttek. A 70 éves férfi július 1-jén vonult be a Connecticutban található, számára kijelölt börtönbe. Bannonért a lánya, Maureen ment kedd reggel a börtön elé, és a tervek szerint ma sajtótájékoztatót tart New York-ban, és újra ő vezeti majd a podcastját, a War Roomot. A podcastot az elmúlt hónapokban ideiglenes műsorvezetők vitték, és bár a hallgatók számára megszokott témákkal foglalkoztak (például tovább állították, hogy a demokraták csaltak 2020-ban), a műsor népszerűsége nagyot zuhant Bannon hiányában – bár a szabadulásához közeledve feléledni látszott. ", "site": "https://telex.hu/rovat/kulfold"}
{"title": "\n        A lengyel külügyminiszter szerint Orbán a Lenin-rendre hajt a grúziai látogatásával\n       ", "body": "\nKételyeinek adott hangot  Orbán Viktor grúziai látogatásával  kapcsolatban a lengyel külügyminiszter. Radosław Sikorski szerint azzal, hogy a magyar miniszterelnök gratulált a Moszkva által támogatott Grúz Álom párt győzelméhez, Orbán „megpróbál kiérdemelni egy Lenin-rendet” – írja a  Polskie Radio . Sikorski hollandiai látogatásának második napján a holland–lengyel kapcsolatok mellett hozta szóba  a vasárnapi grúz választást . „Lengyelország és a lengyelek támogatják Grúzia demokratikus, atlanti és európai törekvéseit” – mondta. Aggodalmát fejezte ki a választási folyamattal kapcsolatban, mivel azt nem tartotta teljesen demokratikusnak. Szerinte szolidaritást kell kifejezni a grúz néppel, remélve, hogy a tbiliszi kormány tiszteletben tartja majd választásaikat. Nemcsak a lengyel fél fejezte ki aggodalmát Orbán látogatásával kapcsolatban: Caspar Veldkamp holland külügyminiszter is élesen bírálta mind a grúziai parlamenti választásokat, mind Orbán Viktor látogatását is, írja az  NL Times . Veldkamp hangsúlyozta, hogy Orbán Viktor utazása személyes döntés, nem az Európai Uniót képviseli, annak ellenére sem, hogy Magyarország ebben a ciklusban az EU soros elnökségét tölti be. Hétfőn európai ügyekért felelős uniós miniszterek és egyéb kormánytagok  nyilatkozatot adtak ki , amelyben mély aggodalmukat fejezik ki a grúziai helyzettel kapcsolatban, és kritizálták, hogy Orbán Viktor magyar miniszterelnök hétfő este Szijjártó Péter kíséretében  Tbiliszibe látogatott . A nyilatkozatból és Ursula von der Leyen bizottsági elnök hétfői  közleményéből  is látszik, az EU-ból sokan megkérdőjelezik a választás tisztaságát, de Orbán Viktor nemcsak  elsőként gratulált  a magát győztesnek mondó, 12 éve hatalmon lévő kormánypártnak, hanem oda is utazott. A magyar kormányfő delegációját a szállodájuk előtt tüntetők fogadták pfujolással.  Szijjártó Péter szerint viszont csak arról van szó , hogy „13 európai külügyminiszter továbbra sem tudja megemészteni, hogy a grúz kormányt nem Brüsszelből jelölik ki”. Az elmúlt években egyre több jele volt annak, hogy a magát győztesnek nevező párt oroszbarát irányba tereli az országot. A választás tétjéről  itt írtunk bővebben. ", "site": "https://telex.hu/rovat/kulfold"}
{"title": "\n        Az oroszok szétlőtték az első szovjet felhőkarcolót, többen meghaltak az éjszakai bombázásokban\n       ", "body": "\nÉjszaka újabb drón- és rakétatámadás érte Ukrajnát, pontosabban a két legnagyobb városát, Kijevet és Harkivot –  írja a Reuters . Az ukrán légierő Kijev nyugati része, egy lakónegyed felett lőtt ki egy orosz drónt, a törmelék egy házra zuhant. Négyen megsérültek, a ház és több autó is kigyulladt. Harkivban  négyen meghaltak  és 19-en megsebesültek az éjszakai bombázásban, és a város egyik ikonikus épületét, a Derzsprom irodaépületét is találat érte. Több emelet teljesen megsemmisült, és gyakorlatilag nem maradt ép ablak az épületen. A Szovjetunió idején gyakorlatilag Harkiv volt Ukrajna fővárosa, és az 1928-ban években épült Derzsprom-iroda a konstruktivizmus egyik meghatározó darabja, sokan az első szovjet felhőkarcolóként emlegetik. Az UNESCO világörökségi jelöltlistájára is felkerült. Az este és éjszaka során egy orvosi épületet és egy lakóházat is találat ért a nagyvárosban. Csuhujivot is rakétával lőtték este, a hatóságok jelentése szerint nyolcan megsérültek. Éjszaka Krivij Riht is támadás érte, egy lakóházat talált el egy orosz rakéta. Egy ember meghalt, és legalább 11-en megsérültek. Volodimir Zelenszkij is reagált a szülővárosát ért támadásra. Az  X-en szólította fel  a nemzetközi közösséget arra, hogy kényszerítsék rá Vlagyimir Putyint, hogy hagyjon fel a háborúzással, de másoknak is üzent. „Minden kézfogás a háborús bűnös Putyinnal csak az önbizalmát növeli. Minden kedélyes mosoly arról győzködi, hogy megúszhatja a bűntetteit. Ahelyett, hogy hozzá dörgölőznénk, közös határozottságunkkal békére kell kényszerítenünk” – írta. Visszalőhetnek Mark Rutte NATO-főtitkár hétfőn megerősítette: kész tényként kezelik, hogy észak-koreai katonák már a kurszki frontnál vannak. Az ukránok korábban úgy tudták, hogy háromezren lesznek, de az amerikaiak szerint inkább tízezer észak-koreai katonáról van szó. Az amerikai védelmi minisztérium  hétfőn bejelentette , hogy nem fűznek újabb felhasználási korlátozásokat a fegyverekhez, amiket Ukrajnának küldenek ", "site": "https://telex.hu/rovat/kulfold"}
{"title": "\n        Reagáltak a diákszervezetek, akiknek a javaslata miatt Baranyi Vitézy, Fidesz és Tisza összeállásról írt\n       ", "body": "\n„Más diákszervezet nem nagyon tud szabad szemmel látható aktivitást felmutatni az elmúlt két évben” – reagálta az Egységes Diákfront, az ADOM Diákmozgalom és a Fridays For Future, miután Baranyi Krisztina, Vitézy Dávid és Magyar Péter hétfő este egy fővárosi közgyűlési javaslat miatt  vitázott össze . A ferencvárosi polgármester szóvá tette, hogy se a Tisza, se Vitézy nem támogatta a három diákszervezet programját benyújtó javaslatot. Hétfőn került a közgyűlés napirendjét tárgyaló fővárosi bizottság elé a diáktüntetésekben részt vevő ADOM Diákmozgalom, Egységes Diákfront és a Fridays For Future Magyarország  diákszervezetek programját támogató javaslatcsomag . Ezeket Karácsony Gergely terjesztette a bizottság elé. Benne van például, hogy a diákok kapjanak segítséget érdekképviseleti szerv létrehozására; egy ingatlant közösségi tér kialakítására; kedvezményeket, bemutatkozási lehetőségeket fővárosi intézményekben; illetve az, hogy legyen egy átfogó program a fiataloknak mentálhigiénés segítség nyújtására. Baranyi Krisztina, Ferencváros polgármestere a bizottsági ülés után  posztolt arról , hogy szerinte megint összeállt a Fidesz és a Tisza Párt, méghozzá „egy szimbolikus ellenzéki ügy ellen”. A polgármester azt írta, hogy „a Fidesz mellett a Tisza és a Vitézy-frakció a javaslatcsomagot leszavazta, gyakorlatilag azzal az indokkal, hogy ezek a mozgalmak Karácsonynak kampányoltak”. A poszt alatt politikusok kezdtek üzengetésbe: Vitézy azt írta, hogy „az egész előterjesztés teljesen komolytalan, a diákok teljes hülyének nézése, olyan javaslatokkal, amik se előkészítve nincsenek, se fedezetük nincs”. Magyar Péter szerint pedig hazudik Baranyi, mert “nem a diákok előterjesztését szavazták le a Tisza képviselői, hanem azt, hogy kizárólag a budapesti diákok néhány százalékát kitevő 3 (a főpolgármester kampányát aktívan támogató) diákszervezet javaslatairól szavazzon a közgyűlés”. Az Egységes Diákfront részletesen reagált a kialakult vitára, és az őket ért vádakra. Értetlenül állnak a történtek előtt, ugyanis szerintük a javaslatcsomag olyan elemeket tartalmaz, amik objektíven segítenék a budapesti diákok életét. „A javaslatok egyszerű praktikus megoldások kézzelfogható problémákra.” Hozzátették: készek egyeztetni a pártokkal, valamint kompromisszumot kötni. „Azt viszont nem fogjuk hagyni, hogy pártpolitikai csatározások áldozata legyen egy olyan program, amiben rengeteg diáknak van rengeteg munkája” – írták. Reagáltak arra is, hogy a képviselők kifogásolták, hogy olyan szervezetek programját tárgyalják, akik a főpolgármestert támogatták az önkormányzati választáson. „Pontosan azért támogattuk a főpolgármestert és több polgármesterjelöltet, mert elfogadta a programunkat, a sorrend nem felcserélhető. Kiemelték, hogy Vitézy Dávid a kampányban támogatási szándékát jelezte a  Mi Budapestünk  programmal kapcsolatban, ”így különösen következetlennek találjuk, hogy nem szavazná meg a közgyűlésben csak azért, mert nem őt támogattuk„. Válaszoltak Magyar Péter, illetve Barna Judit tiszás képviselő azon állítására, miszerint a három szervezet nem fedi le a budapesti diákságot. ”Ez kétségtelenül igaz, viszont más diákszervezet nem nagyon tud szabad szemmel látható aktivitást felmutatni az elmúlt két évben. Ezek a szervezetek szervezték az oktatási és a klíma tüntetéseket, élőláncokat, ülősztrájkokat, virrasztásokat, a felsorolás pedig nagyon hosszan folytatódhatna. Mindemellett tartottunk egy felmérést a programunkkal kapcsolatban, amit több mint 1000 fiatal töltött ki. Ez természetesen nem fed le mindenkit, de három szervezet fél éves munkáján és felmérésén alapuló program, ami létezik természetéből adódóan jobb és használhatóbb, mint az a program, ami nem létezik\" – írták. Azt kérték az előterjesztést támogatóktól is, hogy a racionális kritikát fontolják meg, és tegyenek meg mindent azért, hogy a javaslatcsomagot elfogadja a Fővárosi Közgyűlés. ", "site": "https://telex.hu/rovat/belfold"}
{"title": "Leleplező videó: így lesz hatalmas Tolvai Reni szája ", "body": "TikTok-videókat leplez le Tolvai Reni. Lássuk, mire megy a hatalmas ajkakat eredményező praktikával! \nÚj, közös videósorozatot indított csütörtökön Lilu és az utóbbi időben a  sminkes szakmát is kitanuló  Tolvai Reni, melyben az énekesnő különböző, Tiktokon terjedő sminkes trükköket, praktikákat próbál ki, melyik működik, és melyik kamu. Az első felvételen rögtön egy ajaknövesztő módszert tesztelt le, méghozzá sikerrel:  Reni ajkai pillanatok alatt gusztusosan hatalmasra duzzadtak mindennemű szépészeti beavatkozás nélkül. ", "site": "https://www.borsonline.hu/cimke/tolvai-reni"}
{"title": "\"Örökké a szívemben\" - fájdalmasan gyászol Tolvai Reni ", "body": "Súlyos a veszteség. \nÚgy tűnik, különösen nehéz időszak áll  Tolvai Reni  előtt,  gyönyörű énekesnő ugyanis arról adott tudomást a rajongói számára, hogy gyászol. Instagram oldalára egy fiatal hölggyel töltött fel fotót, alá pedig megrendítő szöveget írt angolul: Amíg újra nem találkozunk. Örökké a szívemben. Nyugodj békében Reni - írja.                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "Brutál dekoltázst villantott a domina szerkós Tolvai Reni - Fotó ", "body": "Lélegzettálló fotóval korbácsolta fel a hangulatot Tolvai Reni.  \nMint arról korábban a Bors beszámolt, énekesnőnek,  Tolvai Reninek  kedden jelent meg a legújabb dala, a Reggelig, amelyet  Dzsindzser rel közösen készített el. Ám a dal a túlfűtött szövege miatt nagyon megosztotta a hallgatókat.   Több durva bírálat is érte az énekesnőt a dal szövege miatt. Az indulatok pedig már egy gyűlölet cunamit is elindítottak, aminek végül Tolvai Reni menedzsere vetett gátat. Na figyeljetek ti kis prűd p*csök! Tuti biztos vagyok benne, hogy ti tipikusan azok vagytok, akik utána elindítanak egy Nicki Minaj-t, egy Cardi B-t, amivel semmi baj nincs. De hasonló a szövege! – mondta a közösségi oldalán  Fehér Holló. Mindezek után pedig egy igen a lényegre közelített, mélyen dekoltált, szexi bőrszerkóban tudatta Instagram-oldalán  Tolvai Reni , hogy március 8-án, nőnapon megjelenik legújabb albuma, melynek címe  TR Album .                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "\n        Kizárták a DK-ból a Gyurcsányt kritizáló Leel-Őssy Gábort\n       ", "body": "\nA Demokratikus Koalíció jogerősen kizárta Leel-Őssy Gábort a pártból – írta a DK keddi közleménye. Leel-Őssy Gábor a június 9-i EP- és önkormányzati választás után  többször is nyilvánosan kritizálta a DK elnökét , Gyurcsány Ferencet, akinek szerinte vissza kellene már vonulnia a politikától. „Fleto! Köszönjük az eddigieket, de itt az ideje nekiülni, megírni az első könyvet. Kasszasiker lesz” – írta Leel-Őssy az egyik Facebook-posztjában. A beszólások miatt először  etikai vizsgálat indult  ellene, majd első fokon  ki is zárták őt a DK-ból . Az indoklás szerint a magatartása súlyosan sértette a párt politikáját, működési elveit és normáit. Leel-Őssy az elsőfokú döntést követően fellebbezést nyújtott be, ezért az ügyben másodfokú döntésre volt szükség. A másodfokú, immáron jogerős döntés ezen a héten született meg, eszerint végleg kizárták Leel-Őssy Gábort a pártból. Leel-Őssy a 2022-es országgyűlési választáson Békés megye 3-as számú választókerületében indult, ahol nagy különbséggel (55,76% vs. 33,93%) kikapott a fideszes Kovács Józseftől. ", "site": "https://telex.hu/rovat/belfold"}
{"title": "\n        Szijjártó: Ha az ellenzék nyer Grúziában, egy második Ukrajna lett volna, vesztes háborúval\n       ", "body": "\nGeorgia nem akart második Ukrajna lenni, a nép erről világos döntést hozott a választáson, még ha ez nagyon fáj is Brüsszelben – mondta az MTI szerint kedden Szijjártó Péter külgazdasági- és külügyminiszter Tbilisziben. Erről  a Facebookon is posztolt . Grúz kollégájával, Ilia Darcsiasvilivel folytatott egyeztetését követően arról számolt be, hogy nincs új a nap alatt, pontosan az történik a dél-kaukázusi országban, mint Európában szokott, hogy ha bárhol egy választást a nemzeti, szuverenista, békepárti erők nyernek, akkor azonnal hatalmas támadások jönnek. „Nemzetközi szervezetek és észak- és nyugat-európai országok külügyminiszterei sorakoznak azonnal, hogy ki mond keményebbet a demokrácia romokban heveréséről. Ha viszont liberális párt nyer, akkor érdekes módon az adott országban a demokrácia újra csúcsformájába lendül. Láthattuk ezt sok európai országban is, Georgiában sincs ez másként” – fogalmazott. Az oroszbarát kormánypárt  vasárnap nyerte meg a választást , amit többek szerint  csalással értek el , és Ursula von der Leyen szerint  független vizsgálatra  van szükség. Orbán Viktor  azonban Tbiliszibe utazott , hogy személyesen gratuláljon a grúz kormányfőnek, amit 13 uniós ország kormánya  közös nyilatkozatban kritizált . A lengyel külügyminiszter szerint Orbán  a Lenin-rendre hajt  a grúziai látogatásával. „Jól láthatóan óriási a csalódottság Brüsszelben, óriási a csalódottság a liberális körökben Európában, mert (...) azt várták, hogy ha ők kijelölnek itt egy kormányt, kijelölnek politikai szereplőket, akkor majd a georgiai nép önfeledten azokat meg is választja. Hát nem ez történt” – mondta Szijjártó. Majd szégyenteljesnek nevezte, hogy az érintettek nem hajlandóak elfogadni a georgiai végeredményt, és elvitatják az ország állampolgárainak jogát és érettségét, hogy maguk hozzanak döntést a jövőjükről. Külön kitért az Európai Néppárt bírálataira is, aláhúzva azt, hogy a pártcsalád a jelek szerint nem tudja elviselni, ha egy országban szuverenista, béke- és családpárti, a nemzeti érdeket előtérbe helyező párt nyeri a választást. „Ez valószínűleg az EPP rossz lelkiismeretére is utalhat, mert egy olyan pártcsaládról beszélünk, amely régebben jobboldali volt, aztán túl hosszan volt koalícióban a szocialistákkal az Európai Parlamentben, és jobban idomult a szocialistákhoz, mint a szocialisták idomultak hozzá, ezért az EPP besodródott az európai politikai élet baloldalára gyakorlatilag.” A miniszter óriási teljesítménynek nevezte, hogy a georgiai kormány az ismert körülmények ellenére, az ismert geopolitikai és regionális környezetben képes volt garantálni az ország békéjét. „Mióta ez a kormányzó párt áll az ország élén, azóta nem volt itt háború, nem volt fegyveres konfliktus, ami mutatja, hogy ha az ember erőfeszítéseket tesz, hogyha valóban békét akar, akkor azt el lehet érni” – mondta az oroszbarát kormánypártról. „Sokan vannak Brüsszelben, akik azt szerették volna, hogy Georgia egy második Ukrajna legyen, de a georgiai nép ennek ellenállt. Mert ha Georgia a második Ukrajna lett volna, akkor az vesztes háborút, sok százezer halálos áldozatot és sok millió elmenekült embert jelentene, mert ezt jelentette a háború Ukrajnában” – hangsúlyozta. „Georgia nem akart második Ukrajna lenni, és erről világos döntést hoztak a georgiaiak, még akkor is, ha ez nagyon fáj Brüsszelben” – összegzett. Küldtünk kérdéseket a KKM-nek, hogy a miniszter ezt egész pontosan hogy is értette. Azt állítja, hogy ha az ellenzék nyer, akkor Oroszország újra lerohanja Grúziát? Ha érdemi választ kapunk, beszámolunk róla. Összefonódás Szijjártó azt mondta, hogy Georgia és Magyarország között jó néhány éve stratégiai partnerség van, ami az eredményekben is megmutatkozik. Úgy vélekedett, hogy az európai energiabiztonság és a zöld átállás nagyban függ az azeri-georgiai-román-magyar együttműködéstől, hiszen a négy ország nemrég abban állapodott meg, hogy a Kaukázusban megtermelt zöld energiát Közép-Európába importálják egy világrekorder hosszúságú tenger alatti vezetéken keresztül. Bukaresti központtal, azeri vezérigazgatóval már létrejött a négy ország vegyesvállalata, a beruházás megvalósíthatósági tanulmánya pedig az év végére elkészül, és onnantól kezdve a technikai, kivitelezési, pénzügyi terveken lehet elkezdeni dolgozni. Ezután arra is kitért, hogy Magyarország tisztában van azzal, hogy az európai uniós integráció rendkívül bonyolult folyamat, ezért a kormány készen áll a tapasztalatok átadására, s megállapodást kötött ötven georgiai közigazgatási szakember képzéséről a Magyar Diplomáciai Akadémián. ", "site": "https://telex.hu/rovat/belfold"}
{"title": "\n        200 ezer előfizető mondta le a Washington Post-előfizetését, mert Jeff Bezos megakadályozta, hogy a lap Harrist támogassa\n       ", "body": "\nA Washington Post online előfizetői tömegesen mondják le előfizetéseiket, rovatvezetők és újságírók pedig egymás után távoznak, miután Jeff Bezos tulajdonos megakadályozta, hogy a lap beálljon Kamala Harris demokrata elnökjelölt mögé – írja az  NPR . A Washington Post előző héten jelentette be, hogy idén  egyik elnökjelöltet sem támogatja . Ez a lépés szakít a több évtizedes hagyománnyal, a lap az 1970-es évek óta a legtöbb elnökválasztás alkalmával támogatta az egyik jelöltet, aki minden esetben a demokrata volt. A lap vezetésének döntését sem az olvasók, sem a dolgozók nem jutalmazták. Két, a lapnál dolgozó személy arról beszélt, hogy hétfő délig több mint 200 ezren mondták le online előfizetésüket. Ez a szám a lap körülbelül 2,5 millió előfizetőjének a 8 százaléka, amibe a nyomtatott újság is beletartozik. A lemondások száma hétfő délután tovább nőtt. „Ez egy kolosszális szám” – mondta az NPR-nek Marcus Brauchli, a Post korábbi szerkesztője. Az Amazon milliárdos alapítója, Jeff Bezos döntése óta két rovatvezető és két újságíró is távozott a szerkesztőségből. Egyikük, aki épp a napokban vette át Pulitzer-díját, azt írta: „A Washington Post vezércikkei évtizedeken át jelzőfények voltak, reményt adva a másként gondolkodóknak, a politikai foglyoknak és a hangtalanoknak.” Jeff Bezos hétfőn késő este véleménycikkében reagált: állítása szerint lépésének az volt a célja, hogy megpróbálja elkerülni az elfogultságot és a függetlenség hiányát. Visszautasította azokat az állításokat, amik szerint Donald Trumpot akarta volna kiengesztelni, vagy épp a saját üzleti érdekeit akarta volna szolgálni a döntéssel. ", "site": "https://telex.hu/rovat/kulfold"}
{"title": "\n        Arte: Tényleg lenne megoldás Európa lakhatási válságára?\n       ", "body": "\nEurópa lakhatási válsága egyre súlyosbodik: az egész kontinensen egyre nehezebb megfizethető áron lakást találni, ami sokakat a szegénység irányába tol. Az Arte Kitekintője végignézi, milyen lehetséges megoldások jöhetnek szóba. Ezt a műsort az Arte európai platform készíti, és az EMOVE Hálózat nevű európai médiatársuláson keresztül kilenc nyelven teszi elérhetővé. A hálózatot az Arte koordinálja, és a spanyol El País, a lengyel Gazeta Wyborcza, az olasz Internazionale, a litván Ir, a görög Kathimerini, és a belga Le Soir mellett a Telex is tagja. A társulás uniós finanszírozásban részesül, miután a DG CNECT „európai médiaközpontok” létrehozására irányuló felhívást tett közzé az EU-s multimédia-cselekvések keretei közt. ", "site": "https://telex.hu/rovat/kulfold"}
{"title": "\n        Beperelik Elon Muskot a Trump-támogató nyereményjátéka miatt\n       ", "body": "\nSzemélyes adataik megadásával és  egy alkotmányt támogató petíció  aláírásával szállhattak be az Elon Musk nevéhez köthető America PAC nevű szervezet Super PAC elnevezésű, republikánus szavazók számára kiírt nyereményjáték résztvevői, akik közül eddig kilencen nyertek fejenként 1 millió dollárt. Mivel a közelgő amerikai elnökválasztás hajrájában csatatérállamnak számító Pennsylvániában a lottójáték szervezése állami hatáskörbe tartozik, Philadelphia kerületi ügyésze, Larry Krasner pert indított Musk és az America PAC ellen,  írja a Guardian. Nem ez az első eset, hogy Musk a törvénnyel találja szemben magát a nyereményjáték miatt, hiszen az igazságügyi minisztérium korábban már figyelmeztette ebben az ügyben, ennek ellenére a választási lottó tovább folytatódott. A pert elindító philadelphiai kerületi ügyész azzal indokolta döntését, hogy feladatai közé tartozik a nyilvánosság védelmezése a tisztességtelen kereskedelmi gyakorlatoktól, beleértve az illegális lottójátékokat. Krasner hozzátette, védelmeznie kell a közvéleményt a választások tisztességébe való beavatkozástól is. ", "site": "https://telex.hu/rovat/kulfold"}
{"title": "\n        Német külügyminiszter: Az egész nemzetközi közösségnek probléma Navalnij megmérgezése\n       ", "body": "\nKeményen bírálta az oroszokat Heiko Maas német külügyminiszter az ENSZ-közgyűlés keddi általános vitáján mondott beszédében, melyben úgy fogalmazott, Alekszej Navalnij orosz ellenzéki politikus megmérgezése az egész nemzetközi közösség számára problémát jelent – írja az MTI. Korábban német, francia és svéd laboratóriumi vizsgálatok is megerősítették, hogy Navalnijt az egykori Szovjetunió hadseregének laboratóriumaiban kifejlesztett Novicsok harci idegméreg egyik változatával mérgezték meg, Maas pedig ennek nyomán a vegyi fegyverekre vonatkozó tilalom megsértéseként értékelte a támadást. A német politikus felszólította Oroszországot, hogy tegyen többet az ügy kivizsgálása érdekében, álláspontja szerint ugyanis egy ehhez hasonló esetnek következményekkel kell járnia. Egyúttal azt is kijelentette, hogy az Európai Unió fenntartja magának a jogot arra, hogy szankciókat vezessen be, és megköszönte Németország nemzetközi partnereinek egyértelmű támogatását. Navalnij az orosz államfő, Vlagyimir Putyin egyik legismertebb bírálója. Augusztus 20-án, a helyhatósági választások előtt ellenzékiekkel tárgyalt Szibériában, és hazafelé, a Moszkvába tartó repülőn rosszul lett. A gép kényszerleszállást hajtott végre Omszkban, ahol a 44 éves politikust kórházba szállították, majd a kómában lévő férfit augusztus 22-én a berlini Charité klinikára vitték át. Az ellenzéki politikus összesen 32 napot töltött a kórházban, ebből 24-et az intenzív osztályon, orvosai végül szeptember 23-án közölték, hogy állapota kellően javult ahhoz, hogy kiengedjék. A Kreml tagadja érintettségét az ügyben. A német külügyminiszter videoüzenetében bírálta a nemrég hatodik elnöki tisztségére beiktatott Alekszandr Lukasenko fehérorosz elnököt is, akit az EU nem ismer el. Álláspontja szerint az augusztusi fehéroroszországi elnökválasztások nem voltak sem szabadok, sem tisztességesek, az ügynek pedig szintén következményekkel kell járnia, ha valóban komolyan állunk hozzá értékeinkhez és nemzetközi megállapodásainkhoz. Maas hozzátette, hogy az EU ezzel az üggyel kapcsolatban is lehetséges büntetőintézkedéseket fontolgat. Fehéroroszországban az augusztus 9-i elnökválasztás óta rendszeresen tüntet az ellenzék, és követeli Lukasenkó lemondását. A biztonsági erők egyre kíméletlenebbül járnak el a tüntetőkkel szemben, már több mint hétezer embert vettek őrizetbe. Az elnökválasztáson Lukasenko a hivatalos eredmények szerint a voksok mintegy 80 százalékát szerezte meg, ám elég komoly bizonyítékok utalnak arra, hogy választási csalás történt. A második helyre befutó Szvetlana Tyihanovszkaja emiatt magát tartja győztesnek, az ellenzék pedig csalásra hivatkozva nem fogadja el az eredményt, és ugyancsak az időközben Litvániába menekült Tyihanovszkaját tekinti államfőnek. Maas beszédében a fentieken túl kitért a líbiai háborúba való beavatkozásra is, amelytől óva intett. A német kormány és az ENSZ újabb Líbia-csúcsot tervez, amelyet a tervek szerint október 5-én tartanának videokonferencia keretében. ", "site": "https://telex.hu/rovat/kulfold"}
{"title": "\n        Talált egy húszdollárost a földön, sorsjegyet vett belőle, végül hatszázezer dollárt nyert egy észak-karolinai férfi\n       ", "body": "\nMeseszerű történet játszódott le az amerikai Észak-Karolina államban múlt héten: egy Jerry Hicks nevű férfi úgy nyert 600 ezer dollárt sorsjegyen, hogy a szelvényt egy előzőleg a földön talált húszdollárosból vásárolta –  írja a CNN. Az asztalosként dolgozó, Banner Elkben lakó Hicks múlt kedden sétált egy parkolóban, amikor kiszúrta a bankjegyet a földön. Ha már úgyis talált pénz, arra jutott, próbára teszi a szerencséjét, és kaparós sorsjegyet vesz az összegből. „Igazából nem lehetett kapni az a fajta sorsjegyet, amit eredetileg kerestem, ezért ezt vettem meg helyette” – mondta Hicks az Extreme Cash márkájú szelvényre utalva, amivel végül nyert. A szelvény egyébként 25 dollárba került, szóval 5 dollárt még rá kellett dobnia a saját pénzéből. A férfi pénteken már ki is kérte a nyereményét az észak-karolinai lottóközpontban. A közlemény szerint Hicks úgy döntött, hogy a nyereményt egy összegben, 600 ezer dollárban kapja meg, ahelyett, hogy 20 év alatt járadékként jönne neki, végül egymillió dollárt elérve (igaz, valószínűleg jelentősen inflálódva időközben). Az egymilliós nyeremény a  legmagasabb összeg,  amit az Extreme Cash-sel lehet nyerni, ennek esélye 1 a 2 017 650-hez. Az adók levonása után Hicks 429 007 dollárt (több mint 160 millió forintot) vitt haza. Azt tervezi, hogy a pénzből segít a gyerekeinek, és nyugdíjba megy – áll a lottótársaság közleményében. De mindezek előtt még rendesen Hicks meg akarja ünnepelni a nyereményt: „Egyenesen a Golden Corralba megyünk, és mindent megeszünk, ami csak van” – mondta a népszerű amerikai családi étteremláncra utalva. ", "site": "https://telex.hu/rovat/kulfold"}
{"title": "\n        Fiatal lánynak adta ki magát, így hálózott be több ezer gyereket világszerte a legelvetemültebb online ragadozó\n       ", "body": "\n„A gyerekeket érő szexuális zaklatás egyik legnyomasztóbb és legkiterjedtebb esete” – így jellemezte a brit ügyészség súlyos bűncselekményekkel foglalkozó osztálya az online zaklató Alexander McCartney ügyét. A brit férfi elleni eljárás öt év nyomozás után lassan lezárul, de a feltárt információk sokkal felkavaróbbak annál, mint hogy megnyugtatónak lehessen mondani a végkifejletet. McCartney éveken át fiatal lánynak adta ki magát a közösségi médiában, hogy így más kislányok bizalmába férkőzzön, aztán bántalmazza és zsarolja áldozatait. A férfi rávette a gyerekeket, hogy explicit képeket küldjenek neki magukról, ezeket pedig más pedofilokkal is megosztotta. A rendőrség úgy véli, hogy a most 26 éves férfi az évek során akár 3500 gyereket is elérhetett harminc különböző országban. A bántalmazása következtében egy 12 éves amerikai lány öngyilkos lett, ezért McCartney-t gyerekek online szexuális bántalmazása mellett emberölés vádjával ítélték pénteken életfogytiglani börtönbüntetésre, 2039 előtt nem merülhet fel feltételes szabadlábra helyezése sem. Ipari mértéket öltöttek a pedofil bűncselekményei McCartney Észak-Írország egyik félreeső településén nőtt fel. Már tinédzserként is befelé forduló típus volt, nem voltak túl jó szociális készségei. Voltak barátai, de rajtuk kívül nem nagyon érintkezett másokkal. A számítógépek és a videójátékok viszont érdekelték. A  BBC  szerint a férfi középiskola után tanfolyamokra ment, de akkoriban is visszahúzódó volt. 2019-ben, amikor a rendőrség bekopogtatott az ajtaján, egyetemre járt, informatikát tanult. A  Guardian  szerint McCartney-t 2016 és 2019 között többször letartóztatták, és már 2016-ban is találtak nála gyermekpornográfiát. Azonban a férfi óvadék ellenében valahogy mindig kiszabadult, és folytatta a bűncselekményeket, amíg 2019-ben előzetes letartóztatásba nem került. Mint kiderült, McCartney-t akkor egy 13 éves áldozata buktatta le a rendőrségnél. A hatóságok azonban a korábbi esetek ellenére ekkor még nem tudták, hogy pontosan kivel állnak szemben. A fiatal férfi ugyanis tizenéves lánynak adta ki magát a közösségi médiában, és így ismerkedett meg 10-16 éves gyerekekkel, jellemzően kislányokkal. Miután a bizalmukba férkőzött, rávette a gyerekeket, hogy szexuális beállítású képeket küldjenek magukról, ezután pedig azzal zsarolta őket, hogy ha nem követik a további utasításait, akkor nyilvánosságra hozza a képeket. 2019 márciusában McCartney otthonában négy különálló razzia során 64 eszközt foglaltak le. Ezeken a készülékeken több százezer illetlen fotó és videó volt, amelyeken kiskorú lányok zsarolás hatására szexuális cselekményeket hajtottak végre. A rendőrség úgy véli, hogy McCartney 14 éves korától kezdve, 2013 és 2019 között a 64 különböző eszközről és fiókról akár 3500 gyermeket is elérhetett az online téren. Az észak-írországi rendőrség (PSNI) szerint „ ipari mértékű bűncselekmény ” nyomaira bukkantak az adathordozókon. Az ügyészség szerint a férfi  kifejezetten olyan sebezhető kislányokat keresett , akik a saját nemükhöz vonzódtak, vagy bizonytalanok voltak a szexualitásukat tekintve. McCartney számos hamis felhasználót használt különböző online platformokon, de főleg a Snapchat applikációján keresztül kommunikált az áldozataival. Ennek az applikációnak van két fontos funkciója: nagyon hamar eltűnnek az egymásnak küldött privát üzenetek és képek, illetve lehetőség van rá, hogy egy térképen nyomon követhessük, hogy merre járnak a barátaink. McCartney folyamatos verbális bántalmazásnak tette ki a gyerekeket, amikor egy kislány például azt írta neki, hogy rákos az édesanyja,  azt válaszolta : „Leszarom anyádat is, meg téged is”. Egy lányt azzal is megfenyegetett, hogy embereket küld az otthonába, hogy megerőszakolják. Utasítására a fiatal lányoknak néha különböző tárgyakat, a háziállataikat és kisebb testvéreiket is be kellett vonniuk az abúzusba. Így derült ki, hogy az egyik áldozat csak négyéves volt.         Eamonn Corrigan főfelügyelő és Catherine Kierans, az Észak-Írországi Ügyészség munkatársa tart sajtótájékoztatót Alexander McCartney letartóztatásáról és a nyomozás állásáról Belfastban 2024. október 25-én – Fotó: Brian Lawless / Pa Images / Getty Images McCartney képernyőképeket készített a kislányok fotóiról, és ezeket más pedofilokkal is megosztotta. Emellett azt is rögzítette, hogy ha egy kislánynak látható volt a tartózkodási helye. Ez egyrészt riasztó előjel volt azzal kapcsolatban, hogy meg akarta-e keresni élőben is az áldozatokat, másrészt viszont lehetővé tette a rendőrségnek, hogy megtalálja a gyerekeket. Így derült ki, hogy McCartney amerikai gyerekekkel is kapcsolatba lépett, de ezen kívül Új-Zélandon és legalább 28 másik országban találtak még áldozatokat. A gyerekek egy részéről a szüleik sem tudták, hogy áldozatok, csak akkor derült ki az abúzus, amikor a rendőrség jelentkezett. A nyomozás gyors ütemben haladt, és már 2021-ben vádat emeltek volna McCartney ellen, ha nem jön egy tragikus fejlemény. „Kezdettől fogva olyan szörnyű volt a bántalmazás mértéke, hogy azon aggódtunk, rendben vannak-e a gyerekek, akiket azonosítunk. Sajnos a legrosszabb félelmeink váltak valóra, amikor egy idő után felfedeztük, hogy az egyik kislány öngyilkos lett” –  mondta  Catherine Kierans, az ügyészség súlyos bűncselekményekkel foglalkozó osztályának vezetője. A kislány öngyilkossága miatt meghosszabbították a nyomozást. Magyarországon a Nemzeti Média- és Hírközlési Hatóság (NMHH) is foglalkozik a grooming és az internetes zaklatás problémakörével. Létezik  egy NMHH-felület  azoknak, akik segítséget kérnek az ilyen esetek miatt. Az Internet Hotline-nal  a cél az , hogy „mind a szülők, mind a gyermekek mihamarabb ismerjék fel az online visszaéléseket, merjenek segítséget kérni, ha bajba kerültek és tudják hová fordulhatnak segítségért”. Addig zaklatta, hogy öngyilkos lett A Nyugat-Virginiában élő Cimarron Thomas 12 éves volt, amikor az online térben találkozott McCartney-val 2018-ban. A férfi vette fel vele a kapcsolatot – szokásosan magát kislánynak kiadva –, megdicsérte a kinézetét, aztán belefogott a „grooming” néven elterjedt folyamatba, amit magyarul „behálózásként” fordíthatunk. Arra a helyzetre szokás használni ezt a szót, amikor egy felnőtt ember nála sokkal fiatalabb, tapasztalatlanabb kiskorúval lép kapcsolatba, hogy aztán manipulációval és bántalmazással teljesen alárendeltjévé tegye az áldozatot. McCartney ezzel a bántalmazó technikával vette rá a kislányokat, köztük Cimarront, hogy intim képeket küldjenek neki, majd felfedte magát, és zsarolni kezdte őket. A bíróságon bemutatott bizonyítékok szerint az első bántalmazó interakció során a férfi majdnem  két órán át tartotta a csevegésben  a kislányt, akitől szexuális tartalmú, megalázó képeket követelt. McCartney négy nappal később egy másik profillal vette célba újra a kislányt, azzal az üzenettel, hogy „szeretne megint játszani”. Cimarron könyörgött, hogy hagyja békén, a férfi viszont arra próbálta rávenni, hogy a 9 éves kishúgát is vonja be a szexuális zaklatásba. Cimarron visszautasította, és azt mondta, hogy inkább megöli magát. McCartney ekkor zsarolásként elindított egy visszaszámlálót a chat applikáción, és  azt írta  a gyereknek: „Sok szerencsét és viszlát.” A kislány ezután egyből magához vette az apja legálisan tartott fegyverét, és fejbe lőtte magát. Három perccel később Cimarront kilencéves húga találta meg, aki belépett a szobába, miután azt hitte, hogy egy lufi pukkanását hallotta. Cimarront kórházba szállították, ahol halottnak nyilvánították. A családjának fogalma sem volt arról, hogy miért vetett véget az életének a kislány, és nem tudtak arról, hogy milyen megpróbáltatásoknak volt kitéve. Édesanyja, Stephanie  azt mondta  a nyomozóknak, hogy a gyereke talán nem volt biztos a szexualitásában, és emiatt szorongott. Másfél évvel később, még azelőtt, hogy kiderült volna az igazság, a kislány édesapja, Ben Thomas, aki az amerikai hadsereg veteránja volt, szintén öngyilkos lett. A kislány nagyszülei a nyilvánosság előtt többször beszéltek az unokájuk haláláról, hogy felhívják a szülők figyelmét az online veszélyre. Egy másik, új-zélandi áldozat családja is nyilatkozott a  BBC -nek arról, hogy az ő kislányukat hogyan hálózta be McCartney. A Rebecca néven nevezett kislány 12 éves volt, amikor McCartney bejelölte őt a Snapchaten, magát szokásosan fiatal lánynak kiadva. Hónapokig barátkozott Rebeccával, mire az első meztelen képet kérte tőle, és megkezdődött a zsarolás. A 12 éves lányt arra kényszerítette, hogy a húgát is vonja be a fotózkodásba, aki olyan kicsi volt, hogy nem is mérte fel, hogy igazából miről van szó.         Cimarron Thomas – Fotó: Cimarron and Benjamin Thomas memorial page „Ő csak azt hitte, hogy két testvér csak öltözködős játékot játszik és buta képeket készít, így valójában a mai napig nincs fogalma arról, hogy miről szólt az egész” – mondta a  BBC -nek édesapja, Stephen. Bár a család kisebbik lányát nem traumatizálták a történtek, Rebecca a mai napig bizalmatlan az emberek felé. Gyógyszereket szed, és az egyetemen sem tudta legyőzni a bizalmatlanságát, hat hét után ott is hagyta az iskolát. Rebecca esete akkor ért véget, amikor McCartney arra kérte, hogy az unokatestvérét is vonja be a fotózkodásba. A kicsit idősebb lány azonban átlátta, hogy pontosan miről van szó, és szólt a körülötte lévő felnőtteknek, akik így riasztották a rendőrséget. Stephen azt mondta, őt és feleségét lesújtotta az, ami a gyerekeikkel történt, de fontosnak tartja, hogy szerepet tudtak játszani McCartney bíróság elé állításában. Precedensértékű az ítélet Az áldozatok egy részét a rendőrség kimerítő erőfeszítései ellenére sem sikerült azonosítani. „McCartney bűncselekményei gyermekek ezreit károsították meg, őket és családjukat a traumatikus utóhatásokkal hagyva magukra” –  mondta  Kiernan. Az ehhez kötődő vádemelésben viszont nem lehetett volna háromezer vádpontot belefoglalni. „Végül körülbelül 200 vádpontot emeltünk [mintegy 70 áldozatra vonatkozóan], ami valószínűleg az egyik legnagyobb vádirat, amelyet Észak-Írországban valaha láttunk” – mondta Kiernan. Cimarron esete meghatározó része lett a McCartney elleni vádiratnak. „Az amerikai hatóságokkal szorosan együttműködve sikerült bebizonyítanunk, hogy a gyerek a bántalmazás során vetett véget saját életének, amikor még online jelen volt McCartney-val. A halála annyira szorosan kapcsolódott a bántalmazáshoz, hogy úgy éreztük, erős bizonyítékunk van arra, hogy ő ölte meg a lányt” –  mondta  Kierans. A szakember szerint vélhetően ez az első olyan eset, hogy bárhol a világon egy bántalmazót emberölésért vonnak felelősségre, miközben az áldozat és az elkövető soha nem találkozott személyesen. A most 26 éves McCartney az elmúlt öt évben előzetes letartóztatásban volt. Már az első, 2021-ben tartott meghallgatásokon elismerte a vádpontokat, és bűnösnek vallotta magát. A végső tárgyalást október közepén tartották, ezen McCartney pontról pontra elismerte a 185 vádpontot, köztük az emberölést is. „Megítélésem szerint nehéz olyan szexuális deviánst elképzelni, aki nagyobb kockázatot jelent, mint ez a vádlott. Nem volt más olyan eset, ahol a vádlott a közösségi médiát ipari méretekben használta volna arra, hogy ilyen szörnyű és katasztrofális károkat okozzon fiatal lányoknak, beleértve egy 12 éves kislány halálát” –  jelentette ki  az ügyben eljáró bíró. A bíró azt is  megjegyezte , hogy a vádlott nem mutatta bűntudat vagy szégyenérzet jelét, és meglátása szerint nagy esély van rá, hogy újra elkövetne hasonló bűncselekményt, ha szabadlábra kerülne. Az ítélet alapján McCartney életfogytiglani börtönbüntetést kapott, így  minimum 20 évig  börtönben marad (ebbe viszont beleszámít az előzetes is). Emellett kétszer tíz évet kapott még több rendbeli zsarolásért, és amiért kiskorú lányokat vont be szexuális tevékenységekbe. ", "site": "https://telex.hu/rovat/kulfold"}
{"title": "\n        Lekapcsolnak egy független belarusz hírportált\n       ", "body": "\nA minszki tájékoztatási minisztérium október 1-jétől december 30-ig felfüggesztette a Tut.by független belarusz hírportál működését – jelentette kedden a BelTA belarusz állami hírügynökség. Eközben kedden Nagy-Britannia és Kanada szankciókat rendelt el az elnök és több magas rangú belarusz vezető ellen, írja az MTI. A hírportál augusztus 7-től szeptember 15-ig négy írásbeli figyelmeztetést kapott a sajtótörvény megsértése miatt. Az újságírók közölték, hogy megpróbálják folytatni a munkát. Kedden Kanada és Nagy-Britannia beutazási tilalmat rendelt el Alekszandr Lukasenko elnök és több más magas rangú belarusz vezető ellen, és a bankszámláik befagyasztásáról is intézkedtek, azzal vádolva a kormányt, hogy elcsalta az augusztus 9-i elnökválasztást, és erőszakot alkalmaz a tüntetőkkel szemben. A hatóságok a választás utáni megmozdulásokon több mint 12 ezer embert vettek őrizetbe. Az országot 26 éve irányító Lukasenko tagadja, hogy csalás történt volna. Az ellenzék jelentősebb vezetői vagy börtönben vagy száműzetésben vannak. A Tut.by működési engedélyének visszavonása után a választáson második helyen végzett Szvetlana Tyihanovszkaja kijelentette, hogy a kormány a mai napon dokumentálta, hogy megfosztja a belaruszokat az igazsághoz való jogtól. Dominic Raab brit külügyminiszter a Reuters brit hírügynökségnek azt mondta, hogy Lukasenkónak meg kell fizetnie az emberi jogokkal való visszaélések árát. Francois-Philippe Champagne kanadai külügyminiszter a Reutersnek azt mondta, úgy ítélték meg, hogy a belarusz nép pártjára kell állni, és a szolidaritás nem állhat itt meg. „Ez az első lépés. Folytatni fogjuk a tárgyalást nemzetközi partnereinkkel, hogy lássuk, mit tehetünk még, a helyzet függvényében további szankciók is elképzelhetők” – mondta Champagne. A nyugati országok eddig igyekeztek óvatosan eljárni, hogy ne provokálják Moszkvát a belarusz demokráciapárti mozgalom iránti szimpátia kimutatásával, írja a Reuters. Emmanuel Macron francia elnök volt kedden az első nyugati nagyhatalom vezetője, aki találkozott a Litvániába menekített Tyihanovszkajával. Az Európai Unió és az Egyesült Államok is készül szankciók elrendelésére. ", "site": "https://telex.hu/rovat/kulfold"}
{"title": "\n        Könnygázzal oszlatták a tüntető tanárokat és diákokat Athénban\n       ", "body": "\nKönnygázt vetett be a görög rendőrség tüntető tanárok, egyetemisták és iskolások ellen a parlament épülete előtt Athénban, jelentette az ERT1 görög televízió. A tüntetők az ismeretlen katona emlékművéhez vonultak. A híradás szerint a menetoszlopból kivált fiatalok egy csoportja benzines palackokkal hajigálta a rendőröket, akik erre válaszul könnygázt vetettek be, majd a tüntetők pedig sietve távoztak a térről. A tiltakozó akció miatt a parlament épületéhez vezető utcákon korlátozták a közlekedést, írja az MTI. A tüntetők elsősorban azt követelték a hatóságoktól, hogy teremtsék meg az oktatási intézmények biztonságos működésének feltételeit a koronavírus-járvány idején, és fordítsanak pótlólagos forrásokat az oktatásra. A tanárok a többi között az oktatási intézmények tehermentesítését követelik, hogy az osztályokban legfeljebb 15 tanuló legyen jelen, kérik, hogy a megüresedett helyekre vegyenek fel új oktatókat, az iskolahelyiségek takarítására pedig biztosítsanak elegendő alkalmazottat. Csütörtökön két pedagógusszövetség háromórás sztrájkot hirdetett, hogy a tanárok részt vehessenek az athéni tüntetésen. Hasonló tiltakozások zajlanak az ország további városaiban is. (BORÍTÓKÉP: Angelos Trortzinis / AFP) ", "site": "https://telex.hu/rovat/kulfold"}
{"title": "\n        Súlyos büntetést kaphatnak, akik a szigetvári kórházban felcserélték a sóoldatot a fertőtlenítőszerrel\n       ", "body": "\nSúlyos büntetést kaphatnak, akiknek a hibájából meghalt az a csurgói nő, akinek a hasüregét sóoldat helyett fertőtlenítőszerrel mosták ki a szigetvári kórházban, számolt be az  RTL Klub  híradója. A 42 éves nőn májusban egy rutinműtét hajtottak végre. Egy cisztát távolítottak el a szervezetéből, a műtét közben azonban valaki hibázott, a seb kezelésre szolgáló sóoldatot felcserélték a fertőtlenítőszerrel, ami súlyosan roncsolta a szervezetét. A nőt ezután a pécsi klinikán hetekig ápolták, de az életét már nem tudták megmenteni. Az eset miatt a rendőrség nyomozást indított, először foglalkozás körében elkövetett veszélyeztetés miatt, ám az RTL Klub információ szerint ezt hamarosan halált okozó, foglalkozás körében elkövetett gondatlan veszélyeztetésre súlyosbítják, amiért így akár öt év börtön is járhat. A történtek után két embert bocsátottak el a szigetvári kórházból, az intézmény pedig kétmillió forintos egészségügyi bírságot kapott. ", "site": "https://telex.hu/rovat/belfold"}
{"title": "\n        Menővé tennék a fideszességet, ha belegebednek is\n       ", "body": "\nA Fidesz évek óta igyekszik hatni a fiatalokra, de eddig nem sikerült tuti receptet találni a megszólításukra. A tavalyi őszi önkormányzati választás fordulópontot jelentett a történetben, a párt körüli megmondóemberek részben a fiatal választók elpártolásával magyarázták a végeredményt. Innentől kezdve a Fidesz intenzívebben elkezdett próbálkozni, voltak „politikai kiigazítások” a 30-35 alattiak megnyeréséért, a háttérben pedig elindult az eddiginél hatékonyabbnak szánt médiaarzenál kitalálása. 2020 közepétől fokozatosan beindultak az előkészített projektek, sok százmilliós tételekkel megtámogatott új és újrapozicionált szereplők jelentek meg a kormánypárti térfélen. Ebben a cikkben bemutatjuk, miről és hogyan igyekszik mostanában meggyőzni a Fidesz a fiatal választókat. „A fiatalokkal azt kell megértetni, hogy lázadni menő, nem kell egyformának lenni, nem kell beállni a fősodorba csak azért, mert az a könnyebb. Aki nem szereti a sablonos dolgokat, és aki valódi lázadó, menő szeretne lenni, annak nincs más esélye, mint az, hogy konzervatív legyen” – ezt Kovács István, a nemrég indult, kormánypárti Megafon Központ vezetője mondta egy nyári interjúban, és amilyen önellentmondásnak hangzik az állítás, olyan megkérdőjelezhetetlen igazsággá vált mostanság a Fidesz-közeli véleményformáló-buborékon belül. A konzervatívnak lenni = menő tematikát már jó ideje próbálja különféle csatornákon sulykolni a kormányoldal, de az elmúlt hónapok a korábbi mércével mérve szokatlanul intenzívre sikeredtek ezen a fronton: jobboldali közösségimédia-hadosztály képzésével, 30 év alattiakat célzó tévé indításával, bulvárosan kormányhű, redizájnolt híroldallal próbálják átvinni a lázadó jobboldali életérzést és a többi kormánypárti üzenetet. Mindez nem véletlen, mostanra értek be a Fidesz környékén tavaly ősszel kitört fiatalpánikból kinőtt projektek. Kiemelt téma lett, visszafelé sült el A fiatalok megnyerése általában sem könnyű menet a politikai erőknek, de különösen megszenvedhet ezzel egy 10+ éve hatalmon lévő, önmagát konzervatívként definiáló párt: ez egyszerűen nem az a csomag, amire maguktól tömegével harap a tizen-huszonéves korosztály. A problémát felismerve a Fidesz évek óta próbál működő modellt alkotni a fiatal szavazók behúzására és a saját utánpótlása kitermelésére. A legkézenfekvőbb eszköz ehhez értelemszerűen a sajtó és az online felületek használata, a fideszes stratégák legalább négy-öt éve ügyelnek is rá, hogy legyen a médiaportfólióban kifejezetten a 30-35 év alattiakra lövő médium, és tudatosan építik a kormánypárti jelenlétet a közösségi médiában. Viszont míg korábban a fiataltéma csak mellékvágányként volt jelen, valamikor a tavaly őszi önkormányzati választás után  hirtelen megváltozott a helyzet . A kormányhű médiát elárasztották azok a hangok, amelyek szerint az eddigi eszközök elégtelenek, a jobboldal (ellentétben a balliberális ellenzékkel, elsősorban a Momentummal) nem tudja megszólítani a fiatalokat, ennek pedig súlyos következményei lehetnek. Hogy ez a félelem mennyire indokolt, arra a cikk végén visszatérünk. A felhorgadó belső elégedetlenség első körben néhány személyi és enyhe irányvonalbeli változást hozott, látványos volt, hogy a Fidesz igyekezett fiatalokat (és nőket) pozíciókba tenni, télen ilyen volt például Szentkirályi Alexandra kormányszóvivői kinevezése, és a korábban inkább ekézett  zöld témát is elkezdte felkarolni  a párt. Akadt felemásra sikerült akció is: megtették ifjúságügyi helyettes államtitkárnak az akkor 22 éves, diplomával még nem rendelkező Rácz Zsófiát, akinek utóbbi tulajdonságai miatt – jelentős visszatetszést kiváltva – külön törvényt kellett módosítania a parlamentnek. Rácz feladata elvileg az lenne, hogy a saját hangjukon szóljon a fiatalokhoz, becsatornázza igényeiket a kormányzati döntéshozatalba.  Facebook-oldala  alapján a helyettes államtitkár szorgalmasan látogatja a hivatalos irányvonalba illeszkedő eseményeket (átadások, gyerektáborok, Fidesz-közeli ifjúsági szervezet nyári szabadegyeteme), de tevékenysége eddig nem túl átütő. A független sajtóval, ahol a kormánnyal szemben szkeptikus fiatalokat érhetne el, nem áll szóba, és összhatásában sem azt a menő, laza, szókimondó, emberközeli képet jeleníti meg, amit a jobboldalon úgy hiányolnak a saját táborból.         Rácz Zsófia fiatalokért felelős helyettes államtitkár beszél a Fiatalok a Polgári Magyarországért Díjak átadásán a Polgári Magyarországért Alapítvány (PMA) budapesti székházában 2020. október 1-jén.Fotó: Szigetváry Zsolt / MTI A 888-fiaskó A kormányzati munkához persze nem is passzol ez a szerep, így az őszi „elveszítjük a fiatalokat”-pánik után várható volt, hogy karakteresebb hangokat is elkezdenek felépíteni a kommunikációs térben. Az ilyen projektek természetes közege az online média, aminek 30-35 év alattiakra célzó szegmensében eddig sem maradt teljesen szócső nélkül a Fidesz – viszont az első nagyobb szabású próbálkozásról, a 888.hu-ról négyévnyi működés után lassan kimondhatjuk, hogy nem váltotta be a hozzá fűzött reményeket. A G. Fodor Gábor (GFG) politológus, fideszes stratéga szárnyai alatt létrejövő portálnak a kezdetektől nyilvánvaló célja volt a fiatalok megszólítása: a provokatív témaválasztás és stílus, a mérethez képest nagy hangsúly a videós tartalmakon, az erős közösségimédia-jelenlét és a huszonévesekből álló stáb mind alkalmassá tehette volna a 888-at erre a szerepre, de valahol hiba csúszott a gépezetbe. A portál kezdetben legalább botrányokkal fel tudta hívni magára a figyelmet (az indulás után nem sokkal azzal kerültek be mindenhova, hogy leközölték Tóbiás József akkori MSZP-elnök feleségének fiatalkori meztelen képeit). Később azonban totális érdektelenségbe fulladt az időközben a Mediaworksbe, majd azzal együtt a KESMA-ba olvadt projekt. Az elszürkülés hátterében információink szerint az áll, hogy 2019 eleje óta (amikor a portál egy meghatározó arca,  Oláh Gellért karlendítés-botránya  miatt felmondott) a GFG vezetésével és az Oláh-ügy kezelésével való elégedetlenség miatt lecserélődött nagyjából a teljes stáb. Mostanában nagyobb részt gyakornokok töltik fel tartalommal az oldalt, akik MTI-híreket és külföldi lapszemléket tesznek be szerző nélkül, a lap impresszumában már egyáltalán nem is szerepelnek nevesítve újságírók. Ha más maradandót nem is alkotott a 888, a mostanában agyonsulykolt mottó (fiatalként konzervatívnak, jobboldalinak, fideszesnek lenni menő, lázadó dolog) már náluk is megvolt, az oldal a „csatlakozz a lázadókhoz” szlogennel indult. Időközben pedig érkeztek a térfélre új jelentkezők, akik más platformokon, az eddigi volumennél messze nagyobb háttértámogatással próbálhatják meg sikerre vinni. Csakhogy hiába tolnak százmilliókat ezekbe a projektekbe, egyelőre nagyon élénk fantázia kell hozzá, hogy elképzeljük, amint a Pesti TV (tehát még egyszer: egy televíziócsatorna), a ráncfelvarráson átesett és influenszerkampánnyal megtolt Origo vagy a Megafon Központ által kinevelt jobbos közösségimédia-celebek széles huszonéves rajongótábort építenek fel. Jobboldali Facebook-harcosok a liberális cunami ellen A színtér egyik új szereplője a Megafon Központ, ami intenzív Facebook-kampánya mellett azzal keltett feltűnést, hogy más új kezdeményezésekhez képest elképesztően sok felületet kapott a médiában. Az alapító Kovács István végigturnézta szinte a teljes Fidesz-hű sajtót és a közmédiát, a Mandinertől kezdve az Origón és a  Pesti Srácokon  át az  M1-ig  mindenhol készült vele interjú, amelyben kifejthette az új szervezet célját: felerősíteni a jobboldali hangokat a közösségi felületeken. A Megafon üzenete összecseng a központi narratívával: bár az emberek többsége jobboldali (konkrétabban fideszes), a nyilvánosságban el vannak nyomva a „konzervatív hangok”, a kommunikációs tér még sok év Fidesz-kormányzás után is a liberális és baloldali mondások irányába lejt. Ez az olvasat végigkíséri a kormány és a párt történetét, Orbán Viktor éveken keresztül emlegette rendszeresen a jelentős baloldali túlsúlyt, ezzel mintegy legitimálva a kormánypárt médiapiaci nyomulását és az olyan manővereket, mint a több mint száz médiaterméket tömörítő KESMA létrehozása. Tavaly már úgy tűnt, a miniszterelnök nagyjából elégedett a viszonyokkal, amikor arról beszélt, hogy a hazai sajtóban „a baloldalnak maximum 60, de inkább csak 50 százaléka van, és a keresztény-konzervatív jobboldalnak szintén 40-50 százaléka van”, bár azóta volt néhány fejlemény (például az  Index pénzügyi pórázának szorosabbra vonása  vagy a Klubrádió  frekvenciájának elvétele ), ami arra utal, hogy az úthenger nem állt meg. A Megafon most azt próbálja sulykolni, hogy a balliberális előny a közösségi médiában is tetten érhető (sőt, az ilyen tartalmakat egy összehangolt hálózat finanszírozza), ők pedig azokat akarják segíteni, akik tennének ez ellen: „Cunamiként jönnek szembe veled a nyílt társadalom hálózata által finanszírozott tartalmak? Szeretnél valamit tenni ez ellen? Olyan sok mindent szeretnél elmondani, viszont nem tudod, hogyan vágj bele? Vagy már esetleg meg is próbáltad, de átütő sikert még nem tudtál elérni? Facebook, Instagram, online tartalomgyártás? A Megafon Központ segít neked! Mi nem akarjuk megmondani, hogy mi legyen a véleményed, mégis szeretnénk, ha te is hallatnád a hangodat” – áll a  honlapjukon . A Megafon ingyenes, négynapos képzést hirdetett szeptemberre, amelyre állítólag több mint kétezren regisztráltak, közülük választották ki Kovácsék a legígéretesebb százat. Ők hat csoportba osztva vehetnek részt a közösségi médiás fejtágításon még az idei évben, szóval van rá esély, hogy heteken belül találkozhatunk a hatékonyra csiszolt jobboldali youtuberek és „profi Facebook-harcosok” tartalmaival. De miből van pénz erre? A Megafon mögött a májusban bejegyzett Megafon Digitális Inkubátor Központ Nonprofit Kft., az alapító Kovács István interjúkban azt nyilatkozta, az anyagi erőforrások előteremtéséhez „számos üzletembert keresett meg”. Azt azonban nem árulta el, kik tettek tőkét a cégbe (mint mondta, „az illetők nem akarják arccal és névvel felvállalni”, hogy befektettek), és egyáltalán mennyi pénzről beszélünk. A Megafon intenzív Facebook-kampányt folytatott az indulását követő időszakban, ezért meg akartuk nézni, mennyi pénzért hirdették a posztjaikat, de a Facebook  Ad Library nyilvántartása szerint  (ahol hivatalosan minden reklámköltés követhető) a központnak még egyáltalán nem futott hirdetése. Írtunk a Megafon emailcímére, hogy megtudjuk, hogyan lehetséges ez, mennyiért hirdettek, illetve hogy kiktől, nagyságrendileg mennyi pénzt kaptak projektre, de cikkünk megjelenéséig nem kaptunk választ. Kovács István korábban annyit elárult a Pesti Srácoknak, hogy – az indulásig legalábbis – nem tett pénzt a Megafonba sem Tiborcz István, sem Mészáros Lőrinc, de az ő adományaikat is szívesen fogadják, ha egyetértenek a céljaikkal. A fiatalosan kormányközeli Facebook kisebb nyilvánosságot kapott, de szintén az utóbbi időben aktivizálódott szereplője az Axióma Intézet. A hozzá tartozó kft.-t és az Axióma Kulturális Alapítványt Giró-Szász Áron, a „keresztény mozgalmakkal és keresztény közösségekkel való kapcsolattartással és támogatással összefüggő feladatok” miniszterelnöki megbízottja alapította tavaly. Az Axióma kevesebbet aktuálpolitizál, inkább világnézeti, morális kérdésekkel, konzervatív identitásépítéssel foglalkozik a kormányközeli médiában szokatlanul visszafogott stílusban, a feldolgozott témák (pl.  randizás ) és a megjelenítés alapján értelmiségi fiatalokra célozva. Főprofiljuk a néhány perces animált infovideó, amelyben többnyire komplex problémák leegyszerűsített, jobboldali olvasatát adják át (a tájékoztatás irányultságát jól illusztrálja pl. az  abortuszról készült anyaguk ), de szerveznek  fideszes vs. ellenzéki  vitákat is egy-egy megosztó témában. Mivel az ilyen tartalmak előállítása munkaigényes műfaj, érdeklődtünk az Axiómánál, miből működnek. Finanszírozásával kapcsolatos kérdésünkre az intézet azt írta, magánalapítványként magánadományokból tartják fenn magukat. „Az állammal, illetve politikailag érintett szervezettel semmilyen kapcsolatban nem állunk, üzleti tevékenységet nem végeztünk. Ahhoz, hogy fennmaradhassunk, komoly figyelmet szeretnénk fordítani a közösségi finanszírozásra” – közölték. Fiatalokat hódítani tévével ¯\\_(ツ)_/¯ A fiatalos Fidesz projekt zászlóshajója és legnagyobb beruházása egyértelműen a szeptember 14-én hosszú előkészítés után elindult Pesti TV. A Pesti Srácok csapata a 888 elszürkülésével párhuzamosan kezdett felemelkedni mint karcos, a 35 alatti korosztályt is erőteljesen célzó szerkesztőség. A PS azonban önmagában nem elég nagy hatású felület a mostanra tervezett egészpályás letámadáshoz, napi felhasználók szintjén a 888-hoz hasonló, 30-40 ezres elérése van. A náluk megjelenő anyagok viszont gyakrabban tudják tematizálni az online felületeket (szemlék, rajongó vagy felháborodott Facebook-reakciók szintjén), a szerzők közül pedig többen kipróbálták már magukat tévés műfajokban (pl. a Hír TV-n futó Keménymagban és Informátorban), így logikus lépésnek tűnhetett videós irányba mozdulni. Az azonban rejtély, 2020-ban miért egy tévécsatornától reméli a Fidesz, hogy hatékony lesz a fiatalok megszólításában. A Pesti TV ugyan online is nézhető, de a tinik és huszonévesek kedvenc felületén, a YouTube-on nincsenek fenn hivatalos fiókkal, nem egyértelműen beazonosítható accountokkal töltenek fel anyagokat (ez vélhetően azzal van összefüggésben, hogy a  pedofilvideós eset  óta a Pesti Srácokat nem engedi regisztrálni a YouTube). Az elsősorban tévére épülő modell még az online jelenlét mellett is gátja lehet elérés növelésének a tévét gyakorlatilag egyáltalán nem néző korosztályban, már csak a műfajok miatt is. Az indulás után látszik, hogy hiába az igyekezet és az „#influenszer televízió” öndefiníció, a tartalom nem sikerült túl fiatalosra: a kínálat gerincét stúdióban felvett magazinok és beszélőfejes műsorok adják, amelyekbe próbálják ugyan becsempészni a tizen-huszonéveseknek vonzó témákat (például több műsorban tervezik „influenszerek ütköztetését”, és lesz gamermagazin is), de attól még ezek stúdióműsorok maradnak. A valakik valamiről beszélgetnek (+ néhány bejátszás) műfaja egyébként önmagában nem feltétlen lenne rossz, a YouTube jelentős részét is ilyen tartalmak adják, de a dolog fontos komponense, hogy ott organikusan felépült rajongótáborral rendelkező figurák szólnak elsősorban a saját feliratkozóikhoz, és az egész sokkal lazább, mint bármilyen tévés formátum. Egyelőre nem tudhatjuk, hosszabb távon mennyire fog működni a klasszikus tévés zsánerek fiatalítása és a Pesti TV saját arcainak felépítése ebben a mezőnyben, de az első időszak adásait megnézve a projekt nem tűnik valami meggyőzőnek (vagánynak, lázadónak, stb.), és akkor még nagyon finoman fogalmaztunk. Anélkül, hogy jobban elmerülnénk a tévékritika műfajában, néhány műsor és rövid tartalmi összefoglalójuk a tévé  honlapjáról : Boomerlázadás: „Fiatalok kontra idősek: generációk harca egy asztal és különböző témák körül. A műsorban a fiatalokat érdeklő és őket érintő témákkal szembesítjük a bölcsebbeket és idősebbeket, miközben a hagyományos, jobboldali értékek, a múlt történései, valamint történelmi jelentőségű eseményei is szerepet kapnak. Tartalmas, fiatalos, értékadó és húsbavágó. Ez a Boomerlázadás!” Krokodilagy: „A vidék lázadása Fábry Szabolccsal. A műsorban a leghatározottabban és legkeményebben visszaszólunk a jobboldaliakat mucsaizó balliberális oldalnak és véleményvezéreiknek, akik szerint a vidékiek, a jobboldalra szavazók buta, »krokodilagyú«, gondolkodásra képtelen semmirekellők. Fábry Szabolcs és vendégei felveszik a kesztyűt és elégtételt vesznek!” Ki ette meg a misszionáriust?: „»Mert a demokrácia terjesztése néha nem várt nehézségekbe ütközik…« Ki ette meg a misszionáriust? a Pesti TV mém- és iróniaparádéja, ahol szarkazmusba mártott pennával és csípős nyelvvel elemezzük ki a közösségi oldalalkon és az interneten vírusként terjedő, a fiatalok által is kedvelt mémeket és politikai tartalmakat. Mémek és a legfiatalabb generáció, kontra jobboldali publicisták. Zelenka Dóra és Bálint Botond a fedélzeten.” A normálisok lázadása: „A Pesti TV abnormalitás ellen hangot emelő, és a normalitás mellett állást foglaló közéleti műsora, amelyben a hazai jobboldal közösségi oldalakon is harcoló véleményvezéreit, feltörekvő, maguknak helyet követelő arcait is bemutatjuk. A műsor, ahol szembemegyünk a balliberális fősodorral, ahol nem fogadjuk el, hogy a liberális elit akarja megmondani, mi a norma, mit kell gondolni és kihez kell igazodni. Itt a helye, lázadjon velünk!”         A Pesti Tv Politikai hobbista című adásának felvétele. Forrás: Jeszenszky Zsolt / Facebook A Pesti TV esetében még érdekesebb a finanszírozás kérdése, a tévézés ugyanis még a stúdióműsoros low budget üzemmódban is drágább műfaj, mint a hírlapírás vagy a socialmedia, iparági forrásaink becslése alapján egy ilyen szintű csatorna beindítása mindenestül 800-1000 millió forint között lehet. A tévé mögött álló műsorgyártó cég, a Progress Media Hungary Kft. egyik tulajdonosa Vaszily Miklós kormányközeli médiamenedzser, az viszont biztos, hogy az érdemi tőkét a másik tulajdonos, egy Mészáros Lőrinc pénzével sáfárkodó vagyonkezelő tolta a projektbe. Mint a  G7 megírta , a Bizalom Vagyonkezelő 500 millió forintot tett a Progress Mediába, a Pesti TV esélyesen most ezt a pénzt éli fel. Hogy a stúdióépítésen és az eszközbeszerzésen kívül volt-e nagyobb induló kiadásuk, azt nem lehet biztosan tudni, de iparági forrásaink szerint az Antenna Hungária MinDigTV-csomagjába 280-300 millió forint kifizetésével lehet bekerülni. A kábelszolgáltatóknál fordított a helyzet, az országos csatornák esetében még ők szoktak fizetni a tévéknek egy nagyobb összeget, hogy az alapcsomagjukban tarthassák őket. Ez a TV2-RTL Klub kategóriában felhasználónként havi 600 forint körül mozog a teljes csomagra, de a kisebb kereskedelmi tévék is elkérhetnek 100-120 forintot. Úgy tudjuk, a Pesti TV ehhez képest ingyen kínálta magát, így nyilván nem volt nehéz dolguk a csomagba kerüléssel, különösen hogy ma Magyarországon nem tűnne bölcs döntésnek nemet mondani egy Mészáros Lőrinc pénzéből futtatott csatornának. Megkérdeztük a Progress Media Kft. ügyvezetőjét, milyen konstrukcióban kerültek be az alapcsomagokba, Kovács Gergely ügyvezető igazgató válaszában azt írta, a szerződések üzleti titkok, ezért nem adhat tájékoztatást arról, milyen megállapodást kötöttek a műsorszórókkal. Finanszírozás terén izgalmasabb kérdés, ki a Pesti TV tudja-e termelni a hirdetési piacról állandó működési költségét, illetve ha nem (vagy csak mesterségesen odapumpált állami reklámokkal), képes lesz-e olyan eredményeket felmutatni, ami miatt megéri a Fidesznek működtetni. A Hír TV–Echo TV összeolvasztásnál látszott, hogy bár kívülről végtelennek tűnik a kormánymédia pénzeszsákja, a valóságban azért néha érvényesülnek hatékonysági szempontok. Ilyen előzmények után némileg meglepő is volt az új tévés projekt indulása, és borítékolható az is, hogy a hosszútávú fenntartásért cserébe lesznek elvárások, elsősorban nyilván az, hogy bejöjjön a fiatal fideszes tábort erősítő szerep. A piaci alapú pénzügyi megtérüléssel kapcsolatban nem sok jót vetít előre, hogy a Nielsen adatai szerint az indulást követő napokban a Pesti TV közönségaránya a 18–59-es korosztályban 0,06 és 0,2 százalék között mozgott. A szeptember 23-i statisztika szerint a 4 évnél idősebb lakosságból átlagosan percenként 1395 ember nézte a csatornát (összehasonlításképpen: a TV2 aznap 171 ezerrel nyerte a napot). Kínos kampánnyal újult meg az Origo A Fidesz-közeli üzleti körök által 2015-ben megszerzett Origo a kormányzati befolyás előtti időkben sem a fiatalos tartalmakról volt híres, a mérsékelt, objektivitásra törekvő hírportálok pályáján játszott. Mióta 2016-ban a lap a teljesen belesimult a kormánypárti kommunikációs gépezetbe, ha lehet, még távolabb került attól, hogy bevonzza a 30-35 alatti korosztályt. Hacsak nem a bulvárcikkekkel, amelyek kiemelt helyeken futnak a címlapon és az Origo Facebookjára is kikerülnek. A jelek szerint a KESMA és a Fidesz médiastratégái változtatnának a kialakult imázson, az Origo ugyanis szeptember elején teljes redizájnon esett át, és minden elemében azt igyekszik sugallni, hogy friss, színes, könnyed és divatos kontentet nyújt a portál. Az előző két példától eltérően itt nem próbálják a „kormánypártiság mint a mainstream elleni lázadás” nyakatekert üzenetét sulykolni, inkább azt sugallják, hogy az Origo neutrális és szórakoztató, egy portál, amivel bárki képbe kerülhet. Az új dizájnhoz bevezető kampány is társul szintén látványosan a fiatalokra célozva, hetek óta futnak az Origo-bannerek a többi fideszes felületen, készültek stockfotó-jellegű  promóképek  és legalább egy  reklámszpot  is. De nem ezek ütöttek vissza, hanem a kampány legkorszerűbb eleme, az influenszermarketing. Az Origo reklámügynökségénél valaki úgy gondolta, jó ötlet lesz Instagram-celebeket felkérni a lap hirdetésére, de ez a kampányelem végül valószínűleg többet ártott, mint használt. A fizetett posztok (többek között  Pintér „Viva” Adrienné ,  Markó Rebekáé , az Unfield nevű youtuberé, aki utóbb törölte, és  Gelencsér „Miss Hungary” Tímeáé ) az #origo mellett az #ujatmutatunk hashteggel lettek ellátva, ami kézenfekvő ötletet adott az Origo reklámozásán kiakadóknak a kampány eltérítésére: az Instagramot hamarosan ellepték az Origónak bemutató kezek a  hashtagek  alatt. Pedig a visszafelé elsült reklám sem lehetett olcsó, az influenszerpiacot ismerő forrásunk szerint egy fizetett Instaposztot követőnként nagyjából 3-6 forintért mérnek, így több százezres követőtáború profilokon akár milliós tételre rúghat a reklámozás. Gyengébb, de így is erős a Fidesz 30 alatt De reális egyáltalán a kormánypárt félelme, hogy a fiatalabb szavazók miatt inoghat meg a hatalma 2022-ben? A számok alapján egyrészt valóban látszik, hogy érdemben gyengébb a Fidesz a 18-29 éves korosztályban, mint az idősebbeknél, másrészt viszont még ebben a csoportban is messze a legerősebb a kormányzó párt. A 2018-as parlamenti választáson országosan 49 százalékot kapott a Fidesz, de a 30 év alattiak körében csak 37 százalékot értek el. Igazán friss adatok nincsenek a témáról, de a Medián  tavaszi felmérése idején  a Fidesz a legidősebb, 60 feletti választók között állt a legjobban (44 százalékon), miközben a legfiatalabb, 30 alatti rétegben csak 34 százalék támogatta. Bár a két érték közti különbség nem néz ki jól a kormánypárt szempontjából, azért érdemes hozzátenni, hogy ezt a szintet meg sem tudta közelíteni senki más, a fiataloknál második helyezett Momentum is csak 11 százalékig ment fel. Ugyanakkor a bizonytalanok aránya is 30 alattiaknál a legnagyobb (29 százalék), ami azt jelentheti, hogy jól célzott üzenetekkel itt még valóban lehet szavazókat szerezni.         Ha a 18-35 közöttieket soroljuk a fiatalok kategóriájába, akkor a 2022-es választások idején mintegy 1,9 millió szavazó fog ebbe a csoportba tartozni. Egyetlen politikai erő sem engedheti meg magának, hogy lemondjon erről a rétegről, ezért a következő több mint másfél évben biztosan komoly kínálat lesz a nekik szóló politikai üzenetekből minden oldalon – csakhogy az ellenzék pártjainak együttvéve sem lesz a fiatalok megszólítására annyi forrása, mint a Fidesznek. Hogy a menő és lázadó Fidesz-imidzs kiépítésére irányuló projekt mennyire vihető sikerre az itt bemutatott eszköztár segítségével, az legkésőbb a következő országgyűlési választásokon kiderül. A kormánypártnak akár az is bőven elég lehet, ha megáll a népszerűségi erózió, és hozni tudja a 2018-as szintet a megcélzott korosztályban. De az eddig látott színvonal mellett könnyen lehet, hogy ha ez sikerül is, az nem a fiatalokra irányított propagandának lesz köszönhető, öntsenek bele bármennyi pénzt. Megkérdeztük a Fidesz sajtóosztályát, mivel magyarázzák, hogy az utóbbi időben a jobboldali médiatérben ilyen erőteljesen nyitnak a fiatalok felé, és hogy ez összefüggésben van-e azzal, hogy a tavalyi önkormányzati választás után sok fideszes véleményformáló a fiatalok elvesztéséről beszélt. Arról is érdeklődtünk, volt-e olyan felhívás a pártközeli vállalkozók felé, hogy támogassanak a fiatalokra célzó, jobboldali médiumokat, illetve hogy saját méréseik szerint hogyan áll most a párt támogatottsága a 18-29 éves választók között. Cikkünk megjelenéséig nem kaptunk választ. (Címlap és borítókép illusztráció: szarvas / Telex) ", "site": "https://telex.hu/rovat/belfold"}
{"title": "\n        Novemberben 20%-kal emelik az ápolók, egészségügyi szakdolgozók fizetését\n       ", "body": "\nNovemberben húsz százalékkal emeli a kormány az ápolók és az egészségügyi szakdolgozók fizetését, jelentette be Rétvári Bence, az Emberi Erőforrások Minisztériumának (Emmi) parlamenti államtitkára kedden Maglódon. Az egészségügyi dolgozók ezt a korábban megítélt egyszeri, 500 ezer forintos juttatáson felül kapják. Rétvári a több mint háromszázmillió forintos beruházással létrehozott maglódi egészségügyi központ ünnepélyes átadóján arról beszélt, nagy segítség a településeknek, hogy az állam az egészségügyi fejlesztéseikhez támogatást nyújt, mert az önrész kigazdálkodása is sokszor nehézséget okoz. Hozzátette: fontos, hogy legyen, aki ezekben az egészségházakban dolgozik, ezért meghatározó, hogy Magyarországon 68,6 százalékkal csökkent az elmúlt évtizedben a külföldi munkavállaláshoz engedélyt kérő orvosok száma és megfeleződött az ilyet kérő ápolóké is. Az orvosi egyetemeken 30-50 százalékkal többen végeznek, mint egy évtizede, ezért a működési engedéllyel rendelkező orvosok száma 34 ezerről 39 ezerre emelkedett – fűzte hozzá. (MTI) ", "site": "https://telex.hu/rovat/belfold"}
{"title": "\n        Eltűntették az ITM által felügyelt pályázaton nyerő ITM-államtitkár nevét a pályázat oldalán\n       ", "body": "\nUtólag lecserélték az Innovációs és Technológiai Minisztérium (ITM) államtitkárának a nevét azon az OTKA-győztes pályázaton, amelyet maga az ITM felügyelt. A minisztérium korábban elismerte Arató Gergely DK-s képviselő kérdése után, hogy az ITM egyik államtitkára által vezetett kutatócsoport nyert az ITM által felügyelt pályázaton, azóta viszont eltűnt Boros Anita neve a kérdéses pályázatról,  írja a 444 .         Boros Anita, az ITM építésgazdaságért, infrastrukturális környezetért és fenntarthatóságért felelős államtitkára és Homolya Róbert, a MÁV Zrt. elnök-vezérigazgatója a Tisztítsuk meg az Országot! program sajtótájékoztatóján a Rákos vasútállomás rakodóterületén 2020. augusztus 28-án.Kovács Tamás / MTI A Nemzeti Kutatási, Fejlesztési és Innovációs Hivatal (NKFI Hivatal)  honlapján elérhető pályázatok között  az 135979-es azonosítási számon szereplő pályázaton Boros helyére Kecskés Gábor neve került. Boros Anita több mint 36 millió forintot nyert a Fenntarthatóság és jog című pályázattal, amely már Kecskés nevén szerepel. Az OTKA egy jelentős tudományos pályázat Magyarországon, idén viszont az ITM-et vezető Palkovics László miniszter a korábbi szokásokkal szakítva belenyúlt az eredményekbe, és néhány esetben a szakmai zsűri döntését megmásítva hirdetett győztest. Emiatt volt zsűritag, aki lemondott, illetve több mint száz kutató küldött tiltakozó levelet a minisztériumnak. ", "site": "https://telex.hu/rovat/belfold"}
{"title": "\n        Müller Cecília: Úgy tűnik, stagnál a járvány nálunk\n       ", "body": "\nSzerdán tárgyalja a kormány a schengeni határszakaszokra vonatkozó ideiglenes határellenőrzés meghosszabbítását – közölte Kiss Róbert rendőr alezredes az operatív törzs ügyeleti központjának munkatársa kedden, az operatív törzs napi online tájékoztatóján. Beszélt arról is, hogy Szlovénia eddig minden esetben 10 napos hatósági házi karanténra kötelezte a vörös jelzésű országból érkező beutazókat, a jövőben azonban ezt az érintettek kiválthatják két, a schengeni övezetből származó negatív PCR-teszttel. A napi adatokról Müller Cecília, országos tisztifőorvos nyújtott tájékoztatást, és egyúttal kitért arra is, hogy az elvégzett PCR-tesztek száma már meghaladta a 700 ezret. „Az első hullám alatt a hullám ellaposítása volt a cél, kevesebb beteg zúduljon egyszerre az egészségügyi ellátórendszerre” – mondta Müller Cecília a sajtótájékoztatón, majd kitért a második hullám dinamikájára. A következtetéseket az elmúlt hetek számaiból vonták le. A számok a 32. héten voltak a legalacsonyabbak, ezután fokozatos növekedés kezdődött. A 34.-ről a 35.-re, illetve a 35.-ről a 36. hétre megtriplázódott a pozitív esetek száma. „Aztán lassult kicsit az emelkedés mértéke, a 36. hétről a 37.-re másfélszeresre nőtt esetszám, míg a 38. héten 35 százaléknyi, tehát kb. egyharmaddal nőtt a pozitív esetek száma. A következő héten már csak a 38. héten 5708 esethez képest a 39. héten a számadat sokkal mérsékeltebb volt. […] Csak kétszázalékos emelkedést mutatott”  – fogalmazott Müller Cecília. A tendenciát a mostani ismereteik szerint kedvezőnek nevezte, metr míg a drasztikus emelkedés során akár a 2-t is meghaladta a reprodukciós rát (2-2,5 között volt), addig mostanra ez alig több, mint 1, ami azt jelenti, hogy egy pozitív személy egy főnek tudja átadni a fertőzést. „Ez azt jelenti, hogy egy kicsit lassulni látszik az emelkedés.”  A napi új fertőzöttek száma ezer körül mozog, ami Mülle Cecília szerint biztató, remélik, hogy így is marad. Az regisztrált új esetek kb. negyedét, közel 25 százalékát teszi ki a 20-29 éves korosztály, náluk most sokkal jelentősebb a megbetegedés, mint tavasszal. A 30-60 év közöttieknél 43 százalékra tehető az érintettek aránya, és csak 15 százaléknyi a 65 év felettiek aránya. A 14 éven aluliak aránya kicsi, egyelőre 4 százalék körül van ez az adat. Beszélt arról is, hogy az egész országot nézve százezer lakos közül 253 főt érint most a pozitív esetek száma. Budapesten a népsűrűség miatt magasabb az arány, itt százezer lakosra 534 fő pozitivitás van, hasonló képet mutatnak a további nagyvárosok is – mondta a tisztifőorvos. Megyei eloszlásban Csongrád-Csanád és Fejér megye vezet, itt 280 és 270 százezreléket számoltak. Tolna megyében alacsonyabb számokat láttak. Müller ismét felhívta a figyelmet az alapvető higiénés szabályokra, majd újságírói kérdésekre válaszolva elmondta, hogy egyelőre nincsen szükség további korlátozásokra, mert bár a tavaszhoz képest magasak a számok, úgy tűnik, hogy „egyfajta stagnáló helyzetben van a járvány nálunk.” A Kisalföld a győri kórházi dolgozók érintettsége miatt azt kérdezte, van-e lehetőség ilyenkor egészségügyi dolgozók átvezénylésére, és erre Müller azt mondta, hogy természetesen az egészségügyi dolgozókat is érintheti a megbetegedés, nemcsak a munkájuk révén, és ebben a helyzetben is lehet élni az egészségügyi munkaerő kirendelésével. Elhangzott az is, hogy  eldobható maszkot tünetmentesen 4-5 óráig lehet hordani , textilmaszkból pedig naponta többet is érdemes magunknál tartani, mivel azt egy-egy köhögést, tüsszentést követően illik lecserélni – tette hozzá Müller. Noha a Magyar Orvosi Kamara kérte, az elektív beavatkozásokat nem halasztják el/függesztik fel egyelőre, erősített rá az Emmi hétfő esti válaszára a tisztifőorvos. (Borítókép: MTVA) ", "site": "https://telex.hu/rovat/belfold"}
{"title": "\n        13 uniós ország kormánya közös nyilatkozatban kritizálja, hogy Orbán Grúziába ment a választás után\n       ", "body": "\nKözös nyilatkozatot adtak ki európai ügyekért felelős uniós miniszterek és egyéb kormánytagok, amelyben mély aggodalmukat fejezik a grúziai helyzettel kapcsolatban, és kritizálják, hogy Orbán Viktor magyar miniszterelnök hétfő este Szijjártó Péter kíséretében  Tbiliszibe látogatott . A 13 ország kormánytagjaiból álló aláírói listán szerepel többek között Martin Dvorak cseh európai ügyekért felelős miniszter, Marie Bjerre dán európai ügyekért felelős miniszter, Anna Lührmann német Európáért és éghajlatért felelős államtitkár (a teljes lista  itt olvasható ). A nyilatkozatban ez áll: „Mélységesen aggódunk a jelenlegi grúziai helyzet miatt. A nemzetközi megfigyelők a választási kampány során és a választás napján is jogsértésekről számoltak be. Elítéljük a szabad és tisztességes választások nemzetközi normáinak megsértését. Osztjuk aggodalmaikat, követeljük a panaszok pártatlan kivizsgálását és a megállapított jogsértések orvoslását.” Ezután a kormánytagok kifejtik, fontosnak tartják, hogy mind az eredmény miatti tiltakozások, mint a kormány részéről ezekre adott reakciók békések maradjanak. Szerintük a választás integritásának megsértése „összeegyeztethetetlen az Európai Unió tagjelöltjeitől elvárt normákkal”. Végül azt írják, „kritizáljuk Orbán miniszterelnök elhamarkodott grúziai látogatását. Ő nem az EU nevében beszél”. A szereplők szerint sorsdöntő grúziai parlamenti választást az államfő tiltakozása, ellenzéki tüntetés, egymásnak ellentmondó adatok kísérték. Az előzetesen közölt hivatalos eredmények szerint a szavazókörök a kormányzó Grúz Álom (GD) párt a szavazatok több mint 50 százalékát megszerezte. Az elmúlt években egyre több jele volt annak, hogy a párt oroszbarát irányba tereli az országot. A választás tétjéről  itt írtunk bővebben. Mint a fenti nyilatkozatból és Ursula von der Leyen bizottsági elnök hétfői  közleményéből  is látszik, az EU-ból sokan megkérdőjelezik a választás tisztaságát, de Orbán Viktor nem csak  elsőként gratulált  a magát győztesnek mondó, 12 éve hatalmon lévő kormánypártnak, hanem oda is utazott. A magyar kormányfő delegációját a szállodájuk előtt tüntetők fogadták pfujollással. ", "site": "https://telex.hu/rovat/kulfold"}
{"title": "\n        Villamosban oltathatják be magukat a bécsiek influenza ellen\n       ", "body": "\nSzokatlan megoldással állt elő a bécsi városvezetés, hogy minél több ember oltassa be magát az ingyenes influenza elleni vakcinával. Csütörtöktől közlekedik az a villamos, ahol a jelentkezők egy előzetes regisztrációt követően kaphatják meg az oltást. A villamos november 13-ig közlekedik majd az osztrák fővárosban. Michael Ludwig, Bécs polgármestere a csütörtöki sajtótájékoztatón elmondta, ezzel is szeretnék tehermentesíteni a kórházakat, mert nem tudják, mit hoz majd a koronavírus-járvány második hulláma. A város 400 ezer adag vakcinát vásárolt, ami a teljes lakosság negyedének beoltására lenne elég. Bécsben regisztrálták az osztrák koronavírus-fertőzések felét, ami körülbelül 4500 aktív esetet jelent. A járvány kitörése óta több mint 45 ezer esetet jegyeztek fel az országban, 802-en haltak meg a vírus következtében. ( Deutsche Welle) (Borítókép: Egy férfi beoltatja magát a bécsi villamoson 2020 október 1-én. Fotó: Joe Klamar/AFP) ", "site": "https://telex.hu/rovat/kulfold"}
{"title": "\n        A nemek közötti bérszakadék miatt olyan, mintha mostantól az év végéig ingyen dolgoznának a nők\n       ", "body": "\nOktóber 29-én van az Egyenlő Díjazás Napja Magyarországon, amely arra hívja fel a figyelmet, hogy a férfiak és nők közötti bérkülönbségek miatt a nők mostantól év végéig szimbolikusan nem kapnak fizetést. Az Amnesty Magyarország aktivistái országosan akcióztak, hogy bemutassák a döntéshozóknak és a társadalomnak, hogy Magyarországon a béregyenlőséget nézve nem volt komoly előrelépés az elmúlt húsz évben, írja a szervezet a közleményében. Kiemelték azt is, hogy ráadásul jellemzően a nők végzik az alulfizetett munkákat és az otthoni láthatatlan munkákat is. „Az Amnesty Magyarország aktivistái Budapesten a Karmelita kolostor, egy kórház illetve egy iskola, Pécsen és Veszprémben pedig szintén iskolák és kórházak előtt helyezték el az üzeneteiket” – áll a közleményben. Az Amnesty szerint 2002-ben 19,1 százalék volt a bérszakadék, ennyivel kerestek többet a férfiak, mint a nők. A 2022-es adatok szerint a nemek közötti bérkülönbség húsz év alatt csak kevesebb mint két százalékkal csökkent, 17,5 százalékra. A szervezet a közleményben azt írja, ezzel nálunk az egyik legnagyobb a nemek közötti bérszakadék. A férfiak és nők közötti összkereseti különbséget az angol gender pay gap (GPG) nyomán szokás  bérszakadéknak nevezni , de a magyar Központi Statisztikai Hivatal (KSH) a női-férfi kereseti rést használja erre. Az  Eurostat adatai  szerint a bérszakadék 2013 és 2022 között Észtországban, Ausztriában, Csehországban, Németországban, Szlovákiában és Magyarországon volt a legnagyobb. A PricewaterhouseCoopers szerint Luxemburgban, Izlandon és Szlovéniában a  legjobb nőként  dolgozni. ", "site": "https://telex.hu/rovat/belfold"}
{"title": "\n        Ha nem teszünk ellene, mocsár lesz a Tisza-tavi paradicsomból\n       ", "body": "\n    „Nagyapámnak itt volt valamikor a gyümölcsöse, a víz alatt még látszanak a tuskók. A természet azóta próbálja visszaszerezni, ami az övé.”\n   \nJuhász Mátéval a Tisza-tavon ülünk egy csónakban, kilógó fatörzs mellett siklunk el, körülöttünk nyílt víz, de alig egy-két méterrel lejjebb ott a vastagodó iszapréteg alatt az elárasztás előtti táj. A turistának a tó csak tó, de a helyi öregek még most is a régi földrajzi neveket használják: itt a régi Eger-Patak, ott a Földesúr hídja felett siklunk el. Ötven éve itt még kaszálók voltak, a magaslatokon szántók és tanyák. Majd jött 1973, megépült a kiskörei víztározó, és az egész környéket elárasztották. Máté egyszerre biológus és ökológiai halász. Éppen az egyik varsája felé tartunk, hogy begyűjtsük a törpeharcsákat – az invazív fajt speciális engedéllyel, szelektíven, hagyományos technikával halászhatja, annak ellenére, hogy öt éve betiltották a halászatot az egész országban. Ő majdnem szó szerint ebbe született bele: már az anyja hasában is jött halászni, hogy a tüzépről a háztáji szocialista barter keretében némi keszegért cserébe hamarabb kapják meg a cserepet. De vadászik is, ahogy vadász volt a nagyapja és az apja is. Zsákmányolónak mondja ezt a családi hagyományt, amit diplomával a zsebében is vinne tovább, csak egyre kevésbé hagyják ezt a jogszabályok. „A nagyapám idejében a bakcsókat még nem nagy spektívvel lesték, mint most a madarászok, hanem megfogták őket meg a tojásokat is. De csak úgy, hogy maradjon a következő évre is. Itt az ember évszázadokon át együtt élt a természettel.” Madárból, halból most sincs hiány a Tisza-tóban, idén például 380 ezer egynyaras pontyot telepítettek. A horgászturizmus a becslések szerint 10 milliárd forinttal járul hozzá a helyi gazdasághoz a part menti településeken. A ponty továbbra is a legnépszerűbb, ki kell elégíteni az igényeket.         Juhász Máté biológus és ökológiai halászFotó: Molnár Réka / Telex A folyószabályozás előtt persze nem kellett telepíteni, a nosztalgiával idézett korabeli útleírások szerint „a Tiszának a fele víz, a fele hal”. Ehhez kellett a hatalmas ártér is, ahol az elöntött mezőkön tobzódhattak az ivadékok, hogy aztán nem győzték kifogni a felnőtt példányokat. Ennek mindörökre vége, és ez a víz gátak közé szorításának csak az egyik mellékhatása. A XIX. századi folyószabályozás előtt itt szinte Debrecenig, Karcagig el lehetett evezni, a Hortobágy szikes pusztaság helyett vizes élőhely volt. A föld gazdagon termett az időszakos elöntések között, az emberek pedig tudták, hol vannak a bakhátak, ahová még biztonsággal lehet építkezni. A szabályozással gátak közé szorították a folyót, amivel az árvizek ritkábbak, de pusztítóbbak lettek. Az Alföldről elvették a vizet, a sivatagosodás a Homokhátságon ma már bőven előrehaladott. A probléma miatt kellett mesterséges öntözőcsatornákat csinálni, előbb a Keleti-főcsatornát, majd a kiskörei tározó megépülése után a kunsági és az (eredeti tervekhez képest félbemaradt) Jászsági-főcsatornát. A víztározó, amit ma Tisza-tóként ismerünk, a hetvenes években elsősorban öntözési céllal épült a hajdani ártérben, de mára legalább annyira fontos lett az ökológiai és turisztikai értéke. 127 négyzetkilométerével ez Magyarország második legnagyobb tava, változatos természeti környezettel és madárvilággal, a rejtettebb északi zugokban ma még fészkel az ikonikus halászsas is. Kérdés, hogy meddig: a tó északi, Tiszavalki-medencéjében mindenki elől elzárt részek voltak, a korlátozást azonban a felpuhuló természetvédelmi szabályozással feloldották, a tóban pedig egyre több a motorcsónak, jacht, vízisí, wakeboard. És nem csak a régebben is „dühöngőnek” szánt déli, Abádszalóki-medencében.         A mai Tisza-tó vidéke az elárasztás előttFotó: Molnár Réka / Telex Pedig az északi rész olyan változatos vizes-mocsaras élőhely és madárrezervátum, ami megmutatja, milyen lehetett a folyószabályozás előtt az egész Tisza-vidék. „A Balatonnál a Tisza-tónak jóval nagyobb a természeti értéke, mert nagyobb területet irányítanak itt a természeti folyamatok” – mondja Lukács Balázs András, az Ökológiai Kutatóintézet kutatója, akivel szintén egy csónakban beszélgettünk, tündérfátyol és tündérrózsák társaságában. „A természet mindig megtalálja a maga útját, a víz esetén még gyorsabban is. A kulcs, hogy itt többféle vizes élőhely található mozaikszerűen egymás mellett: nádasok, nyíltvízi hinarasok, mocsarak, északon úszólápok – diverz környezet, összességében elfogadható kompromisszummal a természetvédelem és a turizmus között” – ad egy gyors összefoglalót, miközben egy szürke gém kezd csőrcsattogtatásba a közelünkben. Az ökológiai változatosság nagyrészt annak köszönhető, hogy az eredeti tervek nem valósultak meg. A hetvenes években még négy ütemben akarták feltölteni a területet, ezek közül azonban csak az első kettőből lett valóság. Ha nem így lett volna, most bő egy méterrel lenne magasabb a vízszint (sőt, volt egy távlati terv is, az további 70 centit tett volna hozzá), eltűnt volna az összes szárazulat. Akkor most ökológiailag sokkal kevésbé lenne változatos a táj. Erről már Fejes Lőrinc, a Közép-Tisza-vidéki Vízügyi Igazgatóság szakaszmérnöke mesél, aki a Tisza-tó szívcsakrájának, az ország legnagyobb vízgazdálkodási létesítményének számító kiskörei duzzasztóműnek az ura. „Akkor a tó nagyjából egy feszített víztükrű medence lenne, így viszont a 127 négyzetkilométerből 23 négyzetkilométer sziget, és a vízfelületnek csak a 60 százaléka nyíltvízi. A többi mocsárral, vízinövényekkel benőtt” – mondja, ahogy a duzzasztóműnél létesített hallépcsőnél (itt webkamera is működik, a karantén alatt nézettségi csúcsokkal) bámuljuk a felfelé úszó pontyokat, harcsákat, busákat, és ami még éppen szembejön a Tisza-tóban élő 52 halfaj közül.         Fejes Lőrinc, a Közép-Tisza-vidéki Vízügyi Igazgatóság szakaszmérnökeFotó: Molnár Réka / Telex A Tisza-tó azonban az utóbbi években egyre inkább elmocsarasodik. A feltöltődés annyira természetes folyamat, hogy amikor megépült, a szovjet elvtársak azt jósolták, a víztározó helyén negyven év múlva már valószínűleg kukoricás lesz, egy ilyen műnek ennyi az élettartama. Ez nem következett be, a Tisza-tó a turisták és a horgászok között is egyre népszerűbb, és állami programok is szólnak a fejlesztéséről – amire a környék rá is szorulna. A szukcessziós folyamat azonban a szakemberek és a helyiek tapasztalata szerint is felpörgött, és csak folyamatos beavatkozásokkal lehet ellensúlyozni. „A természetben minden változás ilyen: egy idő után exponenciálisan felgyorsul. Jönnek be a partról a mocsári növények, egyre több szerves anyag kerül a talajba. A mocsári növényzetnek megvan a funkciója, tisztítja a vizet a hordaléktól, de közben fel is fogja az üledéket, ősszel pedig berohad, amiből szintén üledék lesz. Nagy a feltöltődés, van, ahol több méteres az iszap, a magaslatok pedig kopnak” – mondja az ökológus Lukács Balázs. BÁR A TÓ VALÓBAN TERMÉSZETESNEK HAT, A TERMÉSZETKÖZELI ÁLLAPOT MESTERSÉGES EMBERI RÁSEGÍTÉS NÉLKÜL GYORSAN MEGVÁLTOZNA. ERRE MOST MÁR ÖKOLÓGIAI, KÖRNYEZETI ÉS TURISZTIKAI SZEMPONTBÓL IS SZÜKSÉG VAN. Kicsiben erről szól a sulyomkaszálás is, amit az egész tó halgazdálkodásért felelős Tisza-tavi Sporthorgász Kft. végez. Filléres megoldás 800 hektáron: egy csónak orrára szerelt, V alakú, méretes pengével menet közben vágják sávosan az egyre nagyobb vízfelületeket beborító vízinövény szárát. A sulyom az állóvizeket, holtágakat kedveli, a terméséből régen lisztet őröltek, vízigesztenyéjét magában is ették (most Abádszalókon csokitölteléket készítenek belőle). Ha viszont nem kaszálják, olyan összefüggő mezőket alkot, hogy az ember azt hinné, száraz lábbal is át lehet rajta kelni. A sulyommezőknek évről évre száz méterekkel nő a területe, ez is a lassú elmocsarasodás jele. Nagyobb léptékben a kotrás lenne az igazi megoldás. Néhány éve volt egy 6 milliárd forintos komplex állami Tisza-tó-program, aminek erre ment a fele, és a Tisza-tavi Sporthorgász K.N. Kft. is csinál kisebb területen saját kotrást. Abban azonban minden általunk megkérdezett szakember egyetértett, hogy a jelenleginél sokkal több forrás kellene erre. „A kotrás a mostaninál jóval komolyabb állami feladat kellene, hogy legyen. Különben hiába fejlesztik a turizmust, hiába alakítanak ki új szállásokat. A növekvő halállományt nem fogjuk tudni átteleltetni kotrás nélkül, a kotrási helyekről okosan kell dönteni, úgy, hogy a halak vermelni tudjanak” – mondja Hegedűs Gábor, a Tisza-Tavi Sporthorgász Nonprofit Közhasznú Kft. ügyvezetője. A Tisza-tó átlagos vízmélysége másfél méter, a két északi medencében, ahol a folyó leteszi a hordaléka nagyját, ennél is jóval sekélyebb a víz. Ahol most egy-két méteres a vízszint, a hetvenes években még 3-4 méteres volt, és az utóbbi egy évtizedben a feltöltődés felgyorsult.         Fotó: Molnár Réka / Telex „Nyáron napi 1 centiméter a párolgási veszteség. Ilyenkor negatív a vízmérleg, többet kell leadnunk a Tiszába és az öntözőcsatornákba, mint amennyire felülről érkezik” – meséli a vízügyes Fejes Lőrinc. Először a kilencvenes években találkoztak ezzel a problémával, de a felmelegedés miatt azóta egyre több év van, amikor júliustól szeptemberig 30 centit is csökken a vízszint. Nyárra ma már tíz centivel több tartalékkal töltik fel a tavat, mint korábban. A Tisza-tó téli és nyári vízszintje között kb. egy méter különbség van. Nyárra mindig magasabbra hagyják, ez az öntözési tartalék, ami a turizmusnak is jó. Ősszel a víz jelentős részét leeresztik, ennek mértékéről szakmai egyeztetések után a Vízügy dönt. Az elégséges vízmennyiségről nincs konszenzus. A horgászszervezetek azért lobbiznak, hogy minél magasabbra hagyják a téli vízszintet, és minél később történjen a leeresztés. Szerintük az alacsony vízmélység miatt oxigénhiányos helyzet alakulhat ki, ráadásul a leeresztés után a sekély tó a gázlómadaraknak terített asztal, mélyebb víznél pedig a közlekedés is biztonságosabb lenne. A vízügy egyelőre nem akar több vizet hagyni télire a tóban, egy esetleges jeges áradástól féltik a duzzasztóművet. Úgy gondolják, hogy az alacsony vízszint környezeti szempontból sem káros, mert a tófeneket oxigénnel látja el, ők pedig figyelnek rá, hogy a vizet csak fokozatosan, napi 5-7 centivel engedjék le, így nem rekednek halak a visszamaradó pocsolyákban. Azt mások is elismerik, hogy a korábbiakhoz képest a Vízügy jobban figyel az ökoturizmus szempontjaira, így a nemrég elfogadott új üzemelési szabályzat alapján a morotvákban, belső holtágakban is több a víz, mint korábban. A vízszintbeállítás, a hínárkaszálás, a kotrás, vagy hogy mennyi nádat hagyjanak, mind olyan kérdések, amelyekről más a horgászok, a természetvédelem és a vízügy szempontja – olyan szervezet viszont, ami az összes ágazatot összefogná a Tisza-tavon, egyelőre nem működik. Egy dologban pedig biztosan könnyen megegyeznének: a hangos vízi járműveket nagyjából mindenki utálja. A Tisza-tó jelentős részén szabad motorcsónakozni, vízisízni, wakeboardozni, és egyre több a nagyméretű luxusjacht is, nem csak a sajátos állami programban.         Szulyomkaszálást végeznek a Tisza-tavi Sporthorgász Kft. munkatársaiFotó: Molnár Réka / Telex „Kint az élő Tiszán két vízisí tönkreteszi a napját húsz horgásznak és harminc kenusnak. Több látogató jelezte, hogy minden gyönyörű, de inkább majd akkor jövünk legközelebb, ha ezek már nem lesznek” – mondta nekünk a horgászszervezetet vezető Hegedűs Gábor. Bizonyos részeken ugyan vannak korlátozások, ezeket idén májusban szigorították is egy kicsit, de a megkérdezettek szerint ennél sokkal határozottabban kellene. Kérdés, hogy a nagy vízimadarak mennyi zajt és embert bírnak el. Nyári hétvégéken már most is tömegek vannak, még ha a nagy többség a természet miatt is jön ide, kezd ez már kicsit sok lenni. „A minőségi, nem a mennyiségi fejlesztés felé kell menni. A Tisza-tó határozott érdeke, hogy legyen egy világos koncepció. Ez még nem alakult ki, kicsit még mindig a kapitalizmus elején vagyunk” – mondja Hegedűs. A Tisza-tó azonban öregszik, és az öngerjesztő mocsarasodás a természet és a sekély vízű tározók rendje szerint egyre inkább előrehalad. A gátakon túl a szikesedő földben a régi gyümölcsösök, bőven termő tiszarétek helyett táblás monokultúrák vannak, a gátakon belül pedig egy olyan hiperérzékeny rendszer, ahol minden emberi tevékenység, de annak a hiánya is meghatározó. A halász-biológus Máté a kárókatona-vadászatokról mesél, arról, hogy gyérítés nélkül a kormorán kienné a tóból a halat, meg a rétisasokról, akik követik a vadászatot, hogy felszedjék a menekülő kárókatonák által elejtett halakat. „Az alföldi ember felemás érzéssel élte meg a szabályozást. Nekik a szántóföld volt az arany, de tudtak együtt élni a vízzel. Itt történt egy nagy beavatkozás, de most már nem lehet magára hagyni a természetet.” (Borítókép: Légi felvételen a Tisza-tó. A magasból jól láthatóak a sulyomkaszálás által létrehozott sávok a vízen – Fotó: Tisza-tavi Sporthorgász Kft.) ", "site": "https://telex.hu/rovat/belfold"}
{"title": "\n        Újraszerkesztik azt a kiadványt, ami azt javasolta a kismamáknak, hogy a szülés előtt apáról is gondoskodjanak\n       ", "body": "\nÚjraszerkesztik  azt a védőnői kiadványt , amelyben főzésre kérik a kismamákat – írta  Facebook-oldalán  Halász Noémi, a Momentum szegedi politikusa. Az ügy előzménye, hogy korábban nagy felzúdulást váltott ki az interneten egy szórólap, amelyet a kismamáknak osztogatnak a védőnők. Ebben a praktikus tanácsok mellett az is szerepelt, hogy a szülés előtt álló nők „gondoskodjanak előre apáról is”, és jól teszik, ha több napi élelmet és néhány vasalt inget is betáraznak otthonra. „Én értem, hogy régen más világ volt és a nők nem dolgoztak, a férjük tartotta el őket, így az ő feladatuk volt a család ellátása, az otthon tisztán és rendezetten tartása. (…) Ma már más világot élünk. A nők ugyanúgy dolgoznak, mint a férfiak. Mindenkitől elvárható, hogy képes legyen önellátásra, részt vegyen a házimunkában” –  írta  a Momentum szegedi alelnöke. Halász Noémi ezután levében kért állásfoglalást a kiadványt elkészítő cégtől, hogy egyezik-e az értékrendjükkel az, ami a füzetben szerepel. A cég ügyvezetője rövid időn belül jelezte, hogy az említett mondatot eltávolították, sőt, az egész kiadványt újraszerkesztik. „Bízunk benne, hogy újraszerkesztett kiadványunk hasznos és támogató forrás maradhat a várandós anyák számára, és hogy az elkövetkezendő időszakban is az olvasók segítségére lehetünk az általunk közvetített információkkal” – írta a kiadó képviselője. A „vitához” korábban Takács Péter egészségügyi államtitkár is hozzászólt egy Facebook-kommentben. Azt írta, ő maga is felháborítónak tartja a lap tartalmát, és az abban leírtak „semmilyen formában nem tükrözik az egészségügyi kormányzat álláspontját”. ", "site": "https://telex.hu/rovat/belfold"}
{"title": "\n        Jönnek az új, alacsonypadlós, csuklós, egylégterű HÉV-ek\n       ", "body": "\n    Összesen negyvenkét (+ tizenkét opcionálisan megvásárolható) új HÉV-szerelvény beszerzésére írt ki pályázatot a MÁV-HÉV.\n   \nA szerelvények elvárt követelményei: normál nyomtávú, moduláris felépítésű, minden modulban alacsonypadlós, csuklós, kétoldalas ajtóelrendezésű, kétirányú közlekedésre alkalmas, mindkét végén teljes értékű vezetőfülkével ellátott, teljes hosszban átjárható utasterű lesz minden új személyszállító HÉV jármű (villamos motorvonat). A legfeljebb 120 méter hosszú, 2,88 méter széles szerelvényeknek minimum 700 fős utaskapacitással kell rendelkezni (4 fő/négyzetméter állóhellyel számolva), és négy kerekesszéknek is el kell férnie. A minimális úgynevezett járófolyosó-szélesség a futóművek felett 50 centiméter, az utastér egyéb részein 70 centiméter lehet. A leírásban nincs benne, de a részletes kiírás tartalmazza majd a klímát is. A jelentkező cégek (Európában több nyugati cég is tud gyártani ilyen szerelvényeket) október 26-ig jelezhetik részvételi szándékukat a tenderen. Ezután küldik ki a műszaki leírást és indul a tárgyalás, amiből a tervek szerint jövő tavaszra lehet szállítási szerződés. Onnantól 2-2,5 év az első jármű megérkezése, mint a Budapest Fejlesztési Központ korábbi tájékoztatóján elhangzott: 2023 és 2025 között futhatnak be majd a szerelvények a MÁV-HÉV-hez. A kormány szeretné uniós pénzből finanszírozni a beszerzést, de egyelőre még nincs döntés a 2021-2027-es projektlistáról. A Budapesti Fejlesztési Központ (BFK) februárban írta ki a pályázatot a H6-os ráckevei, és a H7-es csepeli HÉV teljes felújításának, megállóinak akadálymentesítésének, valamint közös nyomvonalon a Kálvin téri metróállomásig vezetésének megtervezésére. (Ez a cikk  eredetileg a Telex Facebook-oldalán jelent meg  2020. szeptember 29-én.) ", "site": "https://telex.hu/rovat/belfold"}
{"title": "\n        „Büszke lehet magára, hogy elcsalt választásokat jött ide legitimálni!” – megint megzavarták Orbánt Grúziában\n       ", "body": "\n„Miniszterelnök úr! Büszke lehet magára, hogy elcsalt választásokat jött ide legitimálni!” – ezt kiabálta kedden magyarul egy férfi Orbán Viktornak Grúzia fővárosában, Tbilisziben. Tompos Márton, a Momentum országgyűlési képviselője arról posztolt, hogy Mézes László Róbert,  a párt politikai munkatársa  akciózott a grúz fővárosban. A magyar miniszterelnök a grúz kormányfővel, Irakli Kobakhidzével találkozott, éppen katonák tisztelegtek a politikusoknak, amikor az eset történt. A bekiabáló kritizálta Orbánt, hogy szerinte a látogatásával legitimálja a grúz ellenzék által vitatott parlamenti választások eredményét, de azt is felhozta, hogy a Grúz Álom párt másolja a Fideszt: „Büszke magára, hogy a grúz államnál nincs még egy olyan politikai párt, amely jobban másolná a Fideszt?” A tüntetőt ugyan nem lehet rajta látni, de maga a bekiabálás hallatszik egy Facebook-videón, amit Tompos posztolt: Orbán grúziai látogatását két nap alatt másodszor zavarták meg, tegnap tüntetők  fütyülték ki  a magyar delegációt a tbiliszi Marriott szálloda előtt. A magyar miniszterelnököt október elején is megzavarták: akkor az Európai Parlamentben, Strasbourgban kritizálta egy DK-s önkormányzati képviselő, Gyekiczki Márton: Egymásnak ellentmondó  eredmények születtek a szombati grúz parlamenti választáson: az ellenzéki pártszövetség azt mondta, több szavazatot kaptak, mint a 12 éve hatalmon lévő Grúz Álom. A kormánypárt viszont ezt tagadja, sőt, szerintük abszolút többséget szereztek a grúz parlamentben. A grúz miniszterelnök hétfőn azt mondta,  nem volt csalás  a választásokon. ", "site": "https://telex.hu/rovat/belfold"}
{"title": "\n        24.hu: Az adományok javát a budafok-tétényi családsegítő vezetője szerezte meg\n       ", "body": "\nElőször az intézmény vezetője, utána a többi munkatárs válogathatott a budafok-tétényi családsegítőbe érkezett adományokból, az igazán rászorulók pedig csak a maradékot kapták meg – írja a  24.hu  az önkormányzat vizsgálóbizottságának jelentése alapján. A lap által megszerzett jelentést a Fidesz is megszavazta, írják. Még február elején jelent meg egy riport a Partizánban a XXII. kerületi Család- és Gyermekjóléti Központban történtekről, egyebek mellett arról, hogy a központ akkori vezetője, Daróczi Csilla – korábbi állításával szemben – mégsem szerzett doktori fokozatot a Debreceni Egyetemen, mint ahogy állította. Az oklevelet egyébként Daróczi állítólag csatolta is a pályázathoz, amivel a pozíciójára jelentkezett. Röviddel a Partizán riportja után lemondásra kérte fel a központ vezetőjét Karsay Ferenc fideszes polgármester. Mivel a családsegítőről is előkerültek gyanús ügyek, így azok kivizsgálására a budafok-tétényi képviselő-testület vizsgálóbizottságot hozott létre, ami jelentést készített a visszaélésekről. Ezt a 24.hu információi szerint a testület egyhangúlag megszavazta szeptember 10-én, és a feljelentésekről is döntöttek. A lap által megszerzett dokumentumból részletesen írnak a bizottság által kiválogatott adományokról, munkahelyi terrorról és lakásbérléssel kapcsolatos visszaélésről is. A jelentés szerint az intézmény kertészének-karbantartójának hetente egy-két alkalommal dobozokat kellett szállítania Daróczi Csilla lakására, azokat le kellett tennie az ingatlan elé. A lezárt dobozokról átadás-átvételi dokumentumot nem írtak. A kertész az intézményvezető vagy helyettese utasítására szállította oda a dobozokat. „A szállító meghozta a Tescóból és az Aldiból az adományt. Ezután ki kellett válogatnunk az adomány javát Daróczi Csilla számára. Mindennap egy doboznyi gyümölcsöt, zöldséget, pékárut kellett neki. Daróczi Csilla megmondta, hogy mit szeret, azt kellett neki pakolni. A dobozt be kellett tenni az Opel Zafirába” – idézte a jelentésből az egyik jelenlegi vagy volt munkatársat a 24.hu. Közülük többen arról nyilatkoztak, hogy a napi élelmiszer-adományok esetén mindennap először Daróczi Csillának kellett összeállítani a legszebb árukat. Az adományosztás után megmaradt mennyiséget bezsákolták, és hetente egyszer elvitte valaki állatok takarmányozására. Azt is állították, hogy a ki nem osztott ételek átvételét fiktív emberekre kellett kiírni. Az intézményhez nemcsak élelmiszer-adományok, hanem ruhák, cipők is érkeztek Svájcból, a gyakorlat itt is hasonló volt: az intézmény volt és jelenlegi munkatársai közül többen úgy nyilatkoztak, hogy 2016 és 2018 között az adományokat a vezető a családsegítő és az önkormányzat munkatársai, illetve a saját rokonsága között osztotta szét. A 24.hu birtokába jutott jelentés szerint Daróczi nemcsak az adományokkal élt vissza, hanem egy szabálytalanul kiutalt bérlakásban élt, miközben volt saját ingatlana. Ez azért problémás, írják, mert kedvezményes bérleti díjra kapta meg a nyolcvan négyzetméteres lakást, körülbelül havonta hetvenezer forintért, erre pedig nem nyílna lehetőség akkor, ha van olyan ingatlanja, amibe be tudna költözni. A lap szerint Daróczi kérelmét az önkormányzatnak kellett jóváhagynia, de a kérelem beadásához kellett a munkáltató engedélye is. Daróczi munkáltatója a polgármester, Karsay Ferenc volt. A jelentésben szerepel az is, hogy Daróczi élhetetlen munkahelyi környezetet hagyott maga után, és a terror a munkahelyi élet része volt. ", "site": "https://telex.hu/rovat/belfold"}
{"title": "\n        Megint balhézott a bíróságon a minisztériumokat is érintő korrupciós ügy fő vádlottja\n       ", "body": "\nA keddi, második előkészítő ülésen is a biztonsági őrök vezették ki a tárgyalóteremből K. Tamást, a Pénzügyminisztériumot is érintő korrupciós ügy fővádlottját –  írja a 444 . A férfi az egy héttel ezelőtti tárgyaláson ugyanígy járt, pedig  akkor sem volt beidézve . Ezúttal nem Rogán-idézetes póló volt rajta, hanem Iványi Gábor gondolatai díszítették a pólója mindkét felét. A tárgyalás előtt azt mondta, hogy számít rá, hogy megint ki fogják vezetni a tárgyalóteremből, de szerinte nem az a botrány, amit ő csinál, hanem az egész tárgyalás az, a bírót elfogultnak tartja. A bíró korábban jelezte, hogy becsületsértés miatt feljelentette az elsőrendű vádlottat a Központi Nyomozó Főügyészségen, és azt is mondta, hogy nem érzi elfogultnak magát az ügyben. A 444 riportja szerint azt mondta, hogy ő „az egyetlen fideszes ebben a bagázsban”, és szerinte miután beadta a bíró elleni kizárási indítványát, valójában nem is haladhatna a tárgyalás. Megjegyezte, hogy ha kiderült, a bíró milyen becsületsértéssel vádolja, ő is fel fogja jelenteni őt hamis vád miatt. Nehezményezte, hogy az előző tárgyaláson nem tudta csatolni a beadványát, mire a bíró közölte, hogy ez ma is így lesz. A tárgyalások múlt hét hétfőn kezdődtek, az ügyben Varga Mihály pénzügyminiszter volt helyettes államtitkára mellett főosztályvezetők és osztályvezetők is érintettek. A Központi Nyomozó Főügyészség összesen ötvennégy ember ellen  emelt vádat  februárban. Köztük vannak olyan emberek, akik magas állami pozíciókat töltöttek be korábban. Közéjük tartozik Barta-Eke Gyula, aki Palkovics László korábbi miniszterrel együtt vezetett egy állami tulajdonú vállalatot, korábban pedig a Budapesti Műszaki és Gazdaságtudományi Egyetem kancellárja volt. A vádlottak között szerepel egy korábbi, uniós pénzek kifizetéséért felelős helyettes államtitkár, Karsai Tamás is. Az ügy 2022 áprilisában robbant ki, ekkor 150 ügyész és rendőr több tucat helyszínen csapott le főként minisztériumi tisztviselőkre. A vádak szerint a tisztviselők kenőpénzért cserébe elsősorban vissza nem térítendő európai uniós támogatások elnyerésében működtek közre. A benyújtott kérelmekkel igényelt támogatás összértéke meghaladja a 25 milliárd forintot. Az egyik pénzügyminisztériumi dolgozó irányításával működő szervezet éveken keresztül a pályáztatási rendszer szinte minden pontjába bele tudott avatkozni. Feljavították a kenőpénzt fizető cégek pályázatait, az elbírálás során törölték a pályázatok alkalmatlanságára utaló nyomokat, a projekteket lezáró helyszíni ellenőrzéseket pedig meghamisították. ", "site": "https://telex.hu/rovat/belfold"}
{"title": "\n        Közel 20 ezer az aktív fertőzöttek száma Magyarországon\n       ", "body": "\n(Ez a cikk az újság indulása előtt a  Telex Facebook-oldalán  jelent meg szeptember 29-én.) Az elmúlt 24 órában 851 fővel nőtt Magyarországon a beazonosított koronavírusos betegek száma. Elhunyt 8 beteg, a legfiatalabb egy 60 éves férfi, nála alapbetegségként magasvérnyomás-betegséget, cukorbetegséget és pitvarfibrillációt tüntettek fel. 19 637 az aktív fertőzöttek száma, 755 koronavírusos beteget ápolnak kórházban, tegnaphoz képest 62-vel nőtt a számuk, két nap alatt 135-tel lettek többen. A kórházban ápoltak közül 51-en vannak lélegeztetőgépen, ez héttel több, mint tegnap. A hétfőn, illetve a ma publikált mintavételi szám több ezerrel alacsonyabb, mint az ezt megelőző napokban. A ma közzétett tesztszám több mint 12 százaléka bizonyult pozitívnak, ami rekordnak számít a járvány márciusi kirobbanása óta. Az új fertőzöttek napi száma tíz napja alulról közelíti az ezret, a kórházban ápoltak és a lélegeztetőgépen lévők száma azonban emelkedik – mondta az országos tisztifőorvos az operatív törzs hétfői sajtótájékoztatóján. Müller Cecília szerint míg tavasszal jellemzően gócpontok alakultak ki, most közösségben terjed a koronavírus. Az oktatási intézményekben október 1-én vezetik be a testhőmérséklet-mérést: ha a tanuló testhőmérséklete eléri a 37,8 Celsius-fokot, rövid időn belül megismétlik a mérést, és ha akkor is eléri a határértéket, azt javasolják, hogy hagyja el az iskolát. Erről a szülőt is értesíteni kell. Müller beszélt arról is, hogy a betegségből felgyógyultak egy része tartós fáradtságérzést tapasztal. Őket rehabilitációs tervvel kell segíteni régi egészségi állapotuk helyreállításában, vitaminok, különösen a D-vitamin szedését, a mozgás kiegyensúlyozott, lassú bevezetését, légző tornákat és – ha szükséges – pszichés támogatást javasolnak számukra. A rendőrök a hétvégén 142 alkalommal intézkedtek a koronavírus-járvány miatt múlt hétfőn életbe léptetett kormányrendelet alapján – közölte a védekezésért felelős operatív törzs ügyeleti központjának vezetőhelyettese hétfőn. Kiss Róbert alezredes elmondta: tömegközlekedési eszközökön, üzletekben, vendéglátóhelyen vagy más intézményekben intézkedtek a maszkviselési szabályok megszegése miatt. A hétvégén 36 174 helyszíni ellenőrzést végeztek a hatósági házi karantén szabályainak betartásáért. A Magyar Orvosi Kamara (MOK) szerint a járványkórházakban le kellene állítani a halasztható műtéteket. Kincses Gyula, a szervezet elnöke levelet küldött Kásler Miklósnak, az Emberi Erőforrások Minisztériuma (Emmi) vezetőjének, amiben azt kéri, hogy az elektív (tervezett) műtéteket függesszék fel. Kincses szerint a növekvő esetszámok fokozott terhet raknak az egészségügyi ellátórendszerre, emiatt pedig „az elsővonalas védekezésben már észlelhető létszámhiány, és az ezt kezelni hivatott átvezénylések megindulása”. Október elseje után is marad a határzár – közölte a külgazdasági és külügyminiszter. Szijjártó Péter szerint erre azért van szükség, mert el kell vágni a vírus utánpótlási útvonalait. A visegrádi országok állampolgárai számára azonban továbbra is élnek majd a könnyítések. Csehországban szükségállapot kihirdetését javasolja a kormánynak Roman Prymula egészségügyi miniszter, aki szerint ez az egyetlen módja annak, hogy megfékezzék az egyre terjedő járványt. Jan Hamácek belügyminiszter, az országos válságstáb elnöke is azt mondta, mérlegelni kellene a vészhelyzet kihirdetését, mert gondok adódhatnak a szükséges egészségügyi személyzet biztosításával. Eközben Szlovákiában is szigorodnak a járványellenes intézkedések, a kormány szerdán dönt a vészhelyzet ismételt bevezetéséről. Igor Matovič kormányfő több szigorítást is bejelentett. Októbertől betiltják csaknem az összes tömegrendezvényt, de ez nem vonatkozik az esküvőkre, keresztelőkre, temetésekre és az önkormányzati ülésekre. Szintén korlátozzák a vásárlók és vendégek számát az üzletekben és a vendéglátóhelyeken, és a maszkviselési szabályokat is szigorítják. Olcsó gyorstesztek kerülhetnek piacra világszerte. Hamarosan két cég is antigén teszteket kezdhet terjeszteni, amelyekkel több millió embert lehet majd tesztelni. Egy koreai cég antigén tesztjét már engedélyezte a WHO, és várhatóan egy amerikai vállalat is hamarosan megkapja az engedélyeket. Mindkét antigén teszt 15-30 perc alatt ad eredményt, az áruk pedig nagyjából 5 dollár, vagyis mai árfolyamon valamivel több mint 1500 forint. A tervek szerint a leolvasást egészségügyi dolgozók végzik majd, de az eredmény kimutatásához nincs szükség más eszközre. A két cég vállalta, hogy 120 millió tesztet szegényebb országokban tesz majd elérhetővé, de például a német kormány is rendelt már 20 millió darabot. A John Hopkins Egyetem adatai szerint már több mint egymillió koronavírusos halálesetet regisztráltak világszerte. Az Egyesült Államokban több mint 205 ezer ember halt meg emiatt, Brazíliában 142 ezer, Indiában pedig 96 ezer. A hivatalos adatok szerint több mint 33 millió embert fertőzött meg eddig a vírus, a szakértők szerint azonban rengeteg fertőzöttről és halottról nincs tudomásunk, a valós számok ennél magasabbak lehetnek. Ezen a linken  elérhető a hazai adatokat részletesebben bemutató infografika. ", "site": "https://telex.hu/rovat/belfold"}
{"title": "\n        Jövő évtől ingyenessé válhat a kutya- és kerékpárszállítás a BKK járatain\n       ", "body": "\nA BKK terveire rezonál az a Közgyűlés elé benyújtott javaslat, amely ingyenessé tenné a kutya- és a kerékpárszállítást 2025 elejétől a fővárosi közösségi közlekedés járművein – írja közleményében a  BKK . Arról is beszámoltak, hogy több fővárosi útszakaszon hamarosan új sebességhatárokat vezetnek be. Az idén március 1-jén életbe lépett agglomerációs megállapodással összhangban a jövő év elején tovább egyszerűsödhet a termékportfólió, mert a BKK a használati szokások feltérképezése után több jegytípus kivezetését is tervezi – közölte a vállalat. A több terméket is érintő intézkedés egy lépésben valósul meg, ennek lesz része a kutya-, illetve kerékpárjegy megszüntetése is. A megszüntetés után az utas által megvásárolt, érvényes bérlet használata mellett ingyenessé válik utasonként egy kutya, illetve egy kerékpár szállítása a vonatkozó utazási szabályok betartása mellett (kutya csak szájkosárral szállítható, a kerékpárt biztonságosan kell rögzíteni). A változások érinteni fogják a havi lejárattól eltérő kedvezményes bérleteket is, ezek kivezetése is tervben van. A BKK által említett, a Fővárosi Közgyűlés ülésére benyújtott javaslatot Vitézy Dávid adta be. A  fővárosi képviselő kezdeményezte , hogy „akinek már amúgy is van bérlete, szállíthassa külön jegy váltása nélkül a kutyáját vagy – amelyik járaton megengedett – a biciklijét a BKK hálózatán!”. Az erről szóló előterjesztésről szerdai ülésén dönt majd a főváros. „Örülök, hogy a BKK is csatlakozott a javaslatomhoz, köszönöm!” – írta a BKK a  Facebook-bejegyzése  alá Vitézy. A  BKK hétfőn közölte , hogy folytatják a Közlekedésbiztonsági Stratégia megvalósítását is. Ez gyakorlatban azt jelenti, hogy hamarosan több helyen is változnak a sebességhatárok: az Andrássy út Oktogon és Bajcsy-Zsilinszky út közötti szakaszán a korábbi 50 km/óráról 40 km/órára; a Bécsi út Vörösvári út és Reménység utca közötti szakaszán 60 km/óráról 50 km/órára; a Váci út Róbert Károly körút és Dózsa út közötti szakaszán 70 km/óráról 50 km/órára. A vállalat szerint az útszakaszokban közös, hogy a már korábban elfogadott Közúthálózati Tervben előirányzott részeken csökkentik az 50 km/órát meghaladó sebességhatárt. Az új sebességhatárok bevezetése után a szakemberek kiemelt figyelmet fordítanak az érintett útszakaszokon bevezetett intézkedések hatásaira, folyamatosan mérik az ott közlekedők sebességét, monitorozzák a forgalmat. A BKK szerint az intézkedések célja, hogy kevesebb baleset történjen az utakon, és a Vision Zero elvei szerint tovább csökkenjen a súlyos és halálos sérülések száma Budapesten. ", "site": "https://telex.hu/rovat/belfold"}
{"title": "\n        Az ukrán hadsereg szerint eddig háromezer észak-koreai katonát vezényeltek Kurszk megyébe\n       ", "body": "\nHelyiektől származó információk szerint már több mint 3 ezer észak-koreai katonát vezényeltek képzésre az Oroszország déli határvidékén található Kurszk megyébe, írja az MTI az ukrán különleges erők égisze alatt működő Nemzeti Ellenállási Központ (CNSZ) közlésére hivatkozva. Az észak-koreai katonák főként éjszaka gyakorlatoznak, és velük együtt érkeztek a kommunista ország nagykövetségének munkatársai is, akik tolmácsként dolgoznak, illetve figyelik a katonák viselkedését – írta honlapján a CNSZ. Az ukrán forrás szerint egyelőre nem tudni, hogy mikor küldik a frontra az észak-koreai katonákat, és mint Vadim Misznik, a Sziverszk ukrán műveleti csapatcsoport szóvivője egy hétfői tévéműsorban közölte, az ukrán katonák egyelőre nem találkoztak észak-koreaiakkal. A CNSZ egy másik közleményében arról adott hírt, hogy az orosz erők több mint 300 tonna napraforgótermést készülnek kivinni az ideiglenesen megszállt luhanszki régióból előbb Oroszországba, majd onnan Afrikába. A közlés szerint az oroszok nyomott áron vásárolták fel a termést a helyi gazdáktól, és mint hozzátették, hasonló rendszer Ukrajna más, ideiglenesen megszállt területein is működik. Az oroszok arra kényszeríti az ukrán gazdákat ezekben a régiókban, hogy terményeiket meghatározott cégeknek fix áron adják el, írta a központ. Az ukrán termények ilyen formában történő kivitele nemcsak gazdasági bűncselekmény a megtámadott ország ellen, hanem a térség gazdasági stabilitásának aláásását célzó szélesebb stratégia része is, tették hozzá. ", "site": "https://telex.hu/rovat/kulfold"}
{"title": "\n        Azeri–örmény konfliktus: az azeri oldalra állt a magyar kormány\n       ", "body": "\nMagyarország kiáll Azerbajdzsán területi integritása mellett, fogalmazott a Külgazdasági és Külügyminisztérium (KKM) az azeri–örmény konfliktus ügyében  az Index kérdésére . A magyar kormány így hivatalosan is az azeri felet támogatja a vitatott hovatartozású, Azerbajdzsán területén található, ugyanakkor többségben keresztény örmények lakta területen kirobbant háborúban. A KKM azt írta, hogy „az örmény többségű Nagorno-Karabakh Azerbajdzsán nemzetközileg elismert határain belül fekszik, hazánk pedig általános nemzetközi jogi alapelvként támogatja az államok területi integritását és szuverenitását”, és a konfliktusban az EBESZ Minszki Csoportjának társelnöki egyeztetései keretében létrejövő tárgyalásos megoldást támogatják. Az örmények lakta, hivatalosan Azerbajdzsánhoz tartozó, de gyakorlatilag Örményország ellenőrzése alatt önállóan működő területért folyó fegyveres harc vasárnap indult el. A harcokban egyelőre az azeri veszteségek a jelentősebbek, mintegy 350-360 katonát, illetve 15 páncélozott járművet és több helikoptert és harci drónt vesztettek a Hegyi-karabahi Köztársaság erőivel szemben. ", "site": "https://telex.hu/rovat/kulfold"}
{"title": "\n        Navalnij állítja, Putyin utasítására mérgezték meg, de nem fél visszamenni Oroszországba\n       ", "body": "\n    Alekszej Navalnij szerint a Kreml áll a megmérgezése mögött, Putyin a „fehérorosz forgatókönyvet” akarta elkerülni a kiiktatásával. A novicsokos támadás után Berlinben lábadozó orosz ellenzéki vezető a Der Spiegelnek adta az első interjúját. A Kreml reakciója szerint Navalnij a CIA-nak dolgozik, és valójában az orosz elnöknek köszönheti, hogy életben maradt.\n   \n„Nem ajándékozom meg Putyint azzal, hogy nem térek vissza Oroszországba” – mondta a német lapnak az MTI összefoglalója szerint Navalnij, aki állítja, napról napra jobban van, szellemi képességeit teljes mértékben visszaszerezte. A 44 éves politikus 32 napot töltött a kórházban, ebből 24-et az intenzív osztályon, de berlini orvosai segítségével gyorsan halad fizikai felépülése. „Most az a dolgom, hogy az a fickó legyek, aki nem fél. És nem is félek!” – állítja a politikus, aki szerint megmérgezésének egyetlen lehetséges magyarázata, hogy „a Kreml érzi, hogy rendkívüli eszközöket kell alkalmazni egy fehérorosz forgatókönyv megakadályozásához. A rendszer a túlélésért küzd, és ennek következményeit tapasztaltuk meg éppen”. „Ha nem Putyin volt, az szörnyen nagy baj” Arra a felvetésre, hogy esetleg mégsem Putyin áll a támadás mögött, azt mondta, hogy „akkor minden nagyon sokkal rosszabb lenne”, mert egyetlen pohár új fejlesztésű novicsokkal meg lehet gyilkolni az összes utast egy nagyobb berlini metróállomáson. Ha a harci idegméreghez nemcsak három, Vlagyimir Putyin alá rendelt ember – a belső elhárítás, a külső hírszerző szolgálat és a katonai hírszerzés vezetője – fér hozzá, hanem harminc, akkor az anyag „globális fenyegetést” jelent, „ami szörnyű lenne” – mondta Alekszej Navalnij. A következő nagy feladat a 2021-es országos törvényhozási (Duma-) választás előkészítése. Össze kell fogni valamennyi erőt, amely „anti-autoriter” álláspontot foglal el, kiáll a hatalmon lévők leválthatósága, a bíróságok függetlensége mellett. Meg kell törni az Egységes Oroszország párt hatalmi monopóliumát, amihez „kellemetlen embereket, például kommunistákat is támogatni kell” – mondta az Navalnij. Szerinte a társadalom egy része Putyin retorikáját szajkózva azt mondja, hogy Oroszországnak egy „külön úton” kell járnia és egy „valamilyen spirituális értékeken” nyugvó, monarchiához hasonló rendszert kell felépítenie.„Velük szemben állnak az olyan emberek, mint én, akik szerint ez mind hazugság és szemfényvesztés, és az a meggyőződésük, hogy Oroszország csak európai mintát követve fejlődhet”, mondta. A Navalnij-mérgezés A legismertebb orosz ellenzéki politikus, a Vlagyimir Putyin elnököt rendszeresen bíráló és többször őrizetbe vett Alekszej Navalnij augusztus 20-án rosszul lett egy Szibériából Moszkvába tartó repülőgépen. Öntudatlan állapotban került az omszki kórházba, ahol tagadták, hogy mérgezés történt volna. Navalnijt azonban két nappal később átszállították egy berlini kórházba, ahol később megerősítették a mérgezés gyanúját. A német kormány azt is bejelentette, hogy a Szkripal-ügyben is használt novicsok került a súlyos állapotban kezelt férfi szervezetébe. Orvosai szeptember 7-én jelentették be, hogy javult Navalnij állapota, felébresztették a mesterséges kómából, és fokozatosan lekapcsolják a lélegeztetőgépről is. Egyelőre azt nem tudták megmondani, hogy milyen maradandó hatásai maradhatnak a mérgezésnek, de Navalnij szeptember 15-én már a kórházi ágyáról családjával közös képet posztolt, és egy német ügyésszel is beszélt már arról, mire emlékszik. Azóta arról is rakta ki képet, ahogy az orosz politikus már egyedül lépcsőzik. Navalnij kollégái szerint Putyin megrendelésére mérgezték meg az ellenzéki politikust, a nemzetközi bírálatokkal is szembenéző orosz felső vezetés viszont tagadja, hogy bármi köze lenne az ügyhöz. Angela Merkel német kancellár gyilkossági kísérletnek nevezte a mérgezést, Navalnij pedig egy blogposztban szeptember 21-én bírálta az orosz hatóságokat, amiért nem indítottak büntetőeljárást az ügyben. Egy omszki hullaházba szánták Megmérgezéséről a Der Spiegelnek azt mondta, hogy a repülőgépen egyre inkább érezte, hogy valami nincs rendben. Fájdalmai nem voltak, de biztos volt benne, hogy megmérgezték és az élete veszélyben van. A folyamat előrehaladtával egyértelművé vált számára, hogy nem éli túl a támadást. Utolsó emléke, hogy felismeréséről tájékoztat egy utaskísérőt, majd összeomlik. Szerinte csak annak köszönheti az életét, hogy a repülő azonnal kényszerleszállást hajtott végre, a mentők pedig az első tünetek megjelentésétől számított másfél órán belül megkezdték kezelését az atropin nevű szerrel. Navalnij szerint a támadói, azzal számoltak, hogy út közben, a fedélzeten életét veszti és egy omszki vagy moszkvai halottasházába kerül, ahol nincsenek eszközök a méreg kimutatására. Akár „kicsit lehetett is volna várni azzal a vizsgálattal”, így végül az egész ügy „egyszerűen egy gyanús haláleset” lett volna – mondta. A merénylők tanultak a Szkripal-ügyből, mondta, és vigyáztak, hogy csak ő kerüljön kapcsolatba a méreggel. A Navalnij haláltusája show Arra a kérdésre, hogy ha valóban Vlagyimir Putyin áll a támadás mögött, akkor miért engedték meg elszállítását Németországba, kifejtette, hogy ezt valószínűleg nem akarták, ezért közölték a nyilvánossággal, hogy nincs szállítható állapotban, viszont a támogatói erőfeszítései révén az a veszély fenyegette a moszkvai vezetést, hogy az ügyből „egyfajta valóságshow lesz, azzal a címmel, hogy Navalnij haláltusája Omszkban”. Hiába nem lehetett volna már esetleg kimutatni a novicsokot a szervezetéből, a halála „egyértelműen az ő bűnük lett volna, ha nem engednek ki az országból”. Az orosz ellenzéki politikus egyebek mellett beszélt arról is, hogy Angela Merkel német kancellár meglátogatta a kórházban. Mint mondta, Merkel „nagyon alaposan tudja, hogy mi zajlik Oroszországban, és vele beszélgetve megérti az ember, hogy miért ő Németország vezetője ennyire hosszú ideje”. Kreml: Navalnij a nyugati szakszolgálatok embere Az interjú megjelenése után nem sokkal a Kreml reagált Navalnij állításaira, Dmitrij Peszkov szóvivő azt nyilatkozta, a CIA együttműködik az orosz ellenzéki politikussal. „Nem a páciens dolgozik a nyugati szakszolgálatokkal, hanem a nyugati szakszolgálatok dolgoznak vele. Valóban van olyan értesülés, ezt konkrétan is meg tudom mondani, hogy ezekben a napokban az Egyesült Államok Központi Hírszerző Ügynöksége dolgozik vele” – fogalmazott a Peszkov. „Úgy gondoljuk, hogy az Oroszország elnökének címezett efféle vádak abszolút alaptalanok és megengedhetetlenek. Mi több, ezen kijelentések sorát sértőnek, abszolút sértőnek és elfogadhatatlannak tartjuk” – nyilatkozott Peszkov. Vjacseszlav Vologyin, az orosz parlament alsóházának elnöke is azzal vádolta meg az Navalnijt, hogy együttműködik a nyugati titkosszolgálatokkal. Nyilatkozata szerint az ellenzéki politikus „szégyentelen és aljas”, és valójában Putyin mentette meg az életét: „Ha azt, ami vele történt nyugati titkosszolgálatok szervezték meg, akkor ez a kijelentése beleillik ebbe a logikába. Mindenki őszintén mentette őt, a pilótáktól az orvosain át az elnökig. Ilyen kijelentéseket csak tisztességtelen ember tesz” – jelentette ki az ellenzéki politikus interjújáról a házelnök. Vologyin közölte: a Bundestag elzárkózott attól, hogy kétoldalú munkacsoportot hozzon létre az Állami Dumával (az orosz alsóházzal) a Navalnij ügyében folytatott nyomozás felügyeletére. Kifogásolta, hogy az orosz hatóságok az illetékes német szervektől nem kapták meg Navalnij orvosi leleteit és biológiai mintáit. Szerinte ez azt támasztja alá, hogy a Navanij-ügy megrendezésével egyes, általa meg nem nevezett országok feszültséget akartak kelteni Oroszországban a fehérorosz elnökválasztás mérlegének megvonásakor, blokkolni akarták Moszkvát abban, hogy megvédje a vele szövetséges ország szuverenitását. Nyugtázta, hogy semmi sem sikerült „azoknak, akik meg akarták kaparintani Fehéroroszországot”. (Borítókép: Tiziana Fabi, Mladen Antonov / AFP) ", "site": "https://telex.hu/rovat/kulfold"}
{"title": "\n        Elvesztette harmadik gyermekét Chrissy Teigen és John Legend\n       ", "body": "\nMásfél hónappal azután, hogy kiderült, Chrissy Teigen modell a harmadik gyerekével terhes, Grammy-díjas férjével egy  Instagram-posztban  jelentették be: elveszítették a babát. Teigen vasárnap erős vérzéssel került kórházba, várandósságát már ezt megelőzően magas kockázatúnak minősítették, ezért szigorú ágynyugalomra ítélték, írja a  CNN . A modell később részletesebben írt az állapotáról: „Csak egy gyors vécézésre kellhetek fel, ennyi. Hetente kétszer fürödhetek, semmi zuhanyzás, olyan keveset, ahogy csak lehet.” A szigorú intelmek ellenére azonban Teigen tovább vérzett, a terhessége felénél már egy hónapja tartott ez az állapot. „És ez egyértelműen nem pecsételés. Sokaknak van pecsételő vérzése, és rendben vannak mellette. Az enyém viszont nagyon jelentős volt” – írta. Kórházba azután vitték, hogy a vérzése erősödött. A CNN cikke szerint a modell akkor még arról számolt be, hogy kisfiuk a gyenge méhlepény ellenére nagyon erős és egészséges, és rengeteget mozog. Teigen ezután vérátömlesztést kapott, ám ez sem volt elég, hogy gyermekük életben maradhasson. „Nem tudtuk elállítani a vérzést […], hiába volt vérátömlesztésem. Egyszerűen ez sem volt elég” – írta megrázó, képekkel közölt posztjában szerdán éjjel. „Teljes sokkban vagyunk, és valami olyan mély fájdalmat élünk meg, amiről csak hall az ember, olyat, amit előtte még sosem éreztünk. […] A gyerekeink nevéről mindig akkor döntöttünk, mielőtt hazaindultunk a kórházból. De most valamiért már korábban, már a hasamban Jacknek kezdtük szólítani ezt a kisfiút. Ő már mindig Jack lesz számunkra. Jack annyira igyekezett, hogy a családunk része lehessen, és az is lesz már, mindörökre. Drága Jack: annyira sajnálom, hogy életed első pillanataiban ilyen komoly komplikációkat kellett megtapasztalnod, hogy nem tudtuk megadni neked az otthont a túléléshez. Mindig szeretni fogunk.” A házaspár megköszönte a támogatást, szeretetet, amit kaptak, aztán hálájukat fejezték ki két lányukért, Lunáért és Milesért. Az elmúlt években egyre több híresség beszél nyíltan terhessége megszakadásáról, így tett többek között Michelle Obama, Beyoncé vagy Celine Dion is. Teigen a kezdetektől beszámolt arról, milyen nehézségei voltak a várandósságával, első két gyermekével mesterséges megtermékenyítéssel esett teherbe. ", "site": "https://telex.hu/rovat/kulfold"}
{"title": "Újra együtt Tolvai Reni és Kállay-Saunders András ", "body": "Reninek nagy szüksége volt erre. \nTolvai Reniről  mostanában inkább a  botrányai , mintsem a felfelé ívelő karrierje miatt hallani sokat. Annak idején, mikor megnyerte a Megasztárt, mindenki azt gondolta, hogy a csodálatos hanggal megáldott énekesnő az ország egyik elsőszámú előadója lesz. Ám hiába remekelt a tehetségkutatóban, az önálló karrierje csak nem akart beindulni. A Hagylak menni című dalából még sláger lett, az ezt követő dalai azonban már csekély sikert értek el. Nemrégiben azonban úgy döntött, hogy új lemezzel rukkol elő.  Eredménytelenségét ugyanis annak könyvelte el, hogy a zenei producerek a hamis irányba terelgették, és mindig lebeszélték arról, hogy új lemezt adjon ki. Most azonban a sarjkára állt, és elhatározta magát. Ezen pedig egy váratlan meglepetést szúrtunk ki.  Újra együtt az álompár Tolvai Reni és  Kállay-Saunders András  igazi álompár voltak. A Megasztár alatt mindenki azért imádkozott, hogy összejöjjenek és legyen boldog a párkapcsolatuk, és nagyon hosszú ideig valóban ők voltak az ország egyik elsőszámú szerelmespárja.  Sajnos azonban - ami olyan gyakran megtörténik a sztárpároknál - a kapcsolatuk megromlott, így az egész országot sokkolták, amikor bejelentették, hogy vége.  2023-ban azonban felreppentek a pletykák, hogy újra együtt vannak, a Bors pedig erre több bizonyítékot is talált. A sztárok azóta nem erősítették meg, de nem is cáfolták, hogy együtt vannak. Felbukkant Kállay-Saunders András Most azonban van ok az örömre. Tolvai Reni ugyanis  megosztotta , hogy milyen dalok kaptak helyet az új lemezén, és  ott bizony Kállay-Saunders András neve is szerepel, így legalább egy dal erejéig újra együtt vannak . A  Baby  című dala ugyanis egy duett.  Hamarosan jön az új album / Fotó:   Instagram Nos, az utóbbi időben Reni  igen erotikus dalokban utazik , úgyhogy sokan reménykednek abban, hogy itt felforrósodik közöttük a levegő. Legutóbb négy évvel ezelőtt adtak ki egy közös klipet, ott azonban nem volt szikra közöttük.  Az embereket nem igazán érdekelte a klip, így jelenleg is csak 215 ezer megtekintésnél jár.    ", "site": "https://www.borsonline.hu/cimke/tolvai-reni"}
{"title": "35 ezer forintos napszemüveget hozott Tolvai Reninek a Jézuska – és még sok minden mást is ", "body": "Az énekesnő gyönyörű (és drága) ajándékokat kapott. \nReni boldog lehet, hiszen a hétköznapokban  olyan emberek veszik körül, akik nagyon szeretik, és akik tényleg figyelnek rá.  A szakítás óta (11 év után, szeptemberben váltak el az útjaik Kállay-Saunders Andrással) Reni különösen sok időt tölt együtt a barátaival, akik igyekeznek elterelni az összetört szívű híresség gondolatait, és jókedvre deríteni őt.                 View this post on Instagram                         A post shared by TR (@tolvaireni) \n Az idei karácsonyt például mind együtt töltötték, és meg is ajándékozták egymást. Nem is akármivel… Reni Insta-sztoriban mutatta be, hogy kapott például egy márkás, körülbelül 35 ezer forint értékű napszemüveget.  Reni új napszemüvege Fotó: Tolvai Reni/Instagram Emellett egy olyan sminkkészletet, melyet  Rihanna nevével fémjeleznek , és ami körülbelül 25 ezer forintot ér, de szexi fehérneműszett és csinos kis felső is került az énekesnő csomagjába. Rihannává sminkelheti magát Fotó: Tolvai Reni/Instagram   ", "site": "https://www.borsonline.hu/cimke/tolvai-reni"}
{"title": "\n        Bekábítószereztek, megvertek, majd többen megerőszakoltak egy nőt Indiában\n       ", "body": "\nIsmét csoportos nemi erőszak áldozatává vált egy nő az észak-indiai Uttar Prades államban, az áldozat belehalt a sérüléseibe – közölték rendőrségi források csütörtökön. A történtek után több politikai párt tüntetést jelentett be. A 22 éves nőt két férfi rabolta el, akik kábítószert adtak neki, megverték, megerőszakolták, majd riksán hazaküldték. A legalacsonyabb hindu kasztnak számító dalit közösségből származó áldozat belehalt a sérüléseibe. Dév Randzsán Verma rendőrfőnök újságíróknak azt mondta, a férfiakat letartóztatták, és vádat emeltek ellenük nemi erőszak és gyilkosság gyanújával, írja az MTI. A héten több indiai államban tüntetések robbantak ki azt követően, hogy kedden belehalt a sérüléseibe egy másik dalit lány, akin négy férfi követett el erőszakot, csakugyan Uttar Prades államban. Jogi Aditjanat, Uttar Prades államminisztere különleges nyomozócsoportot állított fel az ügy kivizsgálására, és bejelentette, hogy az esetet gyorsított eljárásban tárgyalja a bíróság. Az eset nyomán Újdelhiben kirobbant tüntetéseken a rendőrség több nőjogi aktivistát őrizetbe vett, akik egyebek közt Narendra Modi indiai miniszterelnök és Aditjanat ellen skandáltak jelszavakat. A héten több száz fős tüntetést tartott a dalitok pártja is, amelynek vezetője, Csandrasekar Azad felszólította a dalitokat, vonuljanak utcára országszerte. A kezdeményezéshez csütörtökön több más politikai párt is csatlakozott, az ellenzéki Indiai Nemzeti Kongresszus párt egyik vezető alakja, Rahul Gandhi pedig bejelentette: meglátogatja az áldozat családját. Az indiai kormány adatai szerint 2019-ben 32 033 nőt erőszakoltak meg az országban, aktivisták pedig felhívták a figyelmet arra, hogy ez csak a bejelentett eseteket jelenti, a tényleges szám ennél jóval magasabb lehet. Indiában évente több ezer dalit válik jogsértések és erőszak áldozatává. Az 1,3 milliárdos országban mintegy 200 millió dalit él, akik közt kiemelten veszélyeztetettek a nők. Az országban 2012 óta számos, a nemi erőszakra vonatkozó szigorító jogszabályt fogadtak el: köztük 20 év börtönre emelték az elkövetőkre kiszabható büntetést azután, hogy egy egyetemista lányt többen brutálisan megerőszakoltak egy buszon Újdelhiben. Van segítség! Ha szexuális erőszakot, bántalmazást követtek el önnel szemben, vagy zaklatták, hívja a NANE Egyesület bántalmazott nőknek szóló segélyvonalát a 06-80-505-101-ös telefonszámon. Az anonim módon, ingyenesen hívható szám hétfő, kedd, csütörtök és péntek este 18 és 22 óra között, valamint szerdán 12 és 14 óra között elérhető. ", "site": "https://telex.hu/rovat/kulfold"}
{"title": "\n        Tavaszi szinten van a napi fertőzöttek száma Olaszországban\n       ", "body": "\n    A koronavírus-járvánnyal kapcsolatos külföldi hírek október 1-jén.\n   \nOlaszországban már az áprilisi szinten van a napi fertőzöttek száma  Rekordszámű fertőzöttet regisztráltak Izraelben Belaruszban is elkezdték tesztelni az orosz vakcinát Törökországban máshogyan számolják a fertőzötteket, mint nyugaton Csehországban egyre több a súlyos, kórházi ápolást igénylő beteg Boris Johnson brit miniszterelnök apja megint megszegte a járványügyi előírásokat Karanténba vonul az ukrán parlament, miután több képviselő is fertőzött lett Szerbiában felülvizsgálják, hogyan hányan haltak meg a koronavírus miatt Nem engednek be szurkolókat két Bundesliga-meccsre a járvány súlyosbodása miatt 19:55 – Olaszországban április vége óta nem volt ilyen magas a fertőzöttek napi száma Egy nap alatt 2548 új fertőzöttet szűrtek ki Olaszországban, ami a legmagasabb adat április 24. óta. Giuseppe Conte miniszterelnök csütörtökön bejelentette, hogy január végéig tervezi a veszélyhelyzet meghosszabbítását. Az olasz kormány idén január 31-én léptette életbe a veszélyhelyzetet az első két olaszországi fertőzött azonosítása után. Az utóbbi huszonnégy órában jelentősen emelkedett a kiszűrt fertőzöttek száma a korábbi 1851-hez képest, de emelkedett az elvégzett vírustesztek száma is; 118 ezernél többet végeztek el egy nap alatt. Utoljára április 24-én volt ennyire magas az egy nap alatt diagnosztizált esetek száma. Az aktív fertőzöttek száma megközelíti az 53 ezret, több mint háromezren vannak kórházban, 291-en intenzív osztályon. A lélegeztetőgépet igénylő betegek száma naponta már tízzel emelkedik. A legtöbb új beteget, 445-öt Venetóban szűrték, ahol egy nap alatt majdnem kétszeresére emelkedett a diagnosztizált fertőzöttek száma. Háromszázkilencven új beteget szűrtek Campaniában, 324-et Lombardiában, 265-öt Lazióban. Egy nap alatt huszonnégy beteg hunyt el a korábbi tizenkilenc után. Utoljára ennyi halottat egy nap alatt július elején regisztráltak. A járványgörbe az utóbbi több mint egy hónapban lassan, de fokozatosan emelkedett, a kiszűrt fertőzöttek számának heti tizenegy százalékos emelkedésével. Az egészségügyi hatóságok korábban közölték, hogy a betegek számának emelkedését várják, de kizárták az újabb járványcunamit. A nyáron lezárt járványkórházakat újranyitották, tizenegyezer intenzív hellyel a Covid-19 betegek számára. (MTI) 19:54 – Orrspray-jel vennék fel a harcot a koronavírussal Az Ena Respiratory nevű ausztrál biotechnológiai cég egy olyan orrspray-t fejlesztett, ami meggátolhatja a koronavírus-fertőzést. Az orrspray az ember immunrendszerét aktivizálja; az INNA-051 nevű anyag hatására citokinek szabadulnak fel az orrüregben, ami segít megállítani a vírus sejten belüli replikálódását. Az anyagot eddig csak görényeken tesztelték. Az INNA-051-gyel ellátott görényektől vett mintákban 96 százalékkal kevesebb volt a vírus örökítőanyagából, mint a placebót kapó állatok mintáiban. Ahhoz, hogy embereken is bevethető legyen a hatóanyag, még toxikológiai és klinikai vizsgálatok szükségesek. ( Qubit ) 18:17 – Nem kerülnek be a török statisztikákba a tünetmentes fertőzöttek Elismerte a török egészségügyi miniszer, Fahrettin Koca, hogy a napi statisztikába csak azok az igazolt koronavírus-fertőzöttek kerülnek be, akik tüneteket is mutatnak. Mindez azután történt, hogy egy ellenzéki képviselő azt állította, a valódi fertőzésszám 20-szor magasabb lehet a hivatalosnál. Koca ezt visszautasította. Elmondása szerint a július 29. óta közzé tett adatokban már csak azok szerepelnek, akik tüneteket is produkálnak. Arra nem tért ki, hogy nagyságrendileg hány olyan fertőzött lehet, aki tünetmentes, mindössze annyit mondott, hogy az esetek többsége ilyen. A miniszter közlése szerint szeptember 30-án 1391 pozitív esetet találtak, de azt nem mondta meg, hogy hány tünetmentes eset volt. A legtöbb nyugati országban a tünetmentes eseteket is beleszámolják a fertőzöttek közé. Törökországban összesen 318 ezer fertőzöttet regisztráltak, az aktív esetek száma meghaladja a 30 ezret. ( Euronews ) 17:49 – Bedurvult a járvány, két Bundesliga-meccs is zárt kapus lesz Két hétvégi Bundesliga-meccsre sem mehetnek nézők a járványhelyzet romlása miatt: a szombati Werder Bremen-Arminia Bielefeld és a vasárnapi Bayern München-Hertha BSC mérkőzések is zárt kapusak lesznek. A címvédő Bayernnek ez már a harmadik zárt kapus meccse lesz az új idényben. Van rá esély, hogy a 1. FC Köln-Borussia Mönchengladbach bajnoki is hasonló sorsra jut. A németországi szövetségi tartományok korábban abban állapodtak meg, hogy korlátozott számban visszaengedik a szurkolókat a stadionokba. (MTI) 15:18 – A szerb járványügyi szakértő szerint a hivatalosnál magasabb lehet a halálesetek száma Szerbia felülvizsgálja, hogy valójában hányan haltak meg a koronavírus szövődményeinek következtében a járvány kitörése óta – jelentette be Aleksandar Vucic szerb államfő csütörtökön, miután két nappal korábban az ország vezető járványügyi szakértője arról beszélt, magasabb lehet a halottak száma az eddig közöltnél. Predrag Kon, az ország vezető járványügyi szakértője, a koronavírus-járvány kezelésével megbízott válságstáb tagja kedden arról beszélt a belgrádi székhelyű NewsMax Adria televíziónak, hogy március és június között háromszor annyian halhattak bele a Covid-19 betegségbe, mint amennyit hivatalosan közöltek. Kon arról beszélt, hogy átnézte az adatokat, és arra jutott, hogy a számítógépes rendszer hibája miatt kevesebb halottat regisztráltak, mint amennyien valóban elhunytak a betegség szövődményei következtében. Zlatibor Loncar egészségügyi miniszter cáfolta Kon kijelentéseit, szerinte nincs semmi alapja annak, hogy magasabb lenne a halálos áldozatok száma. Mindenesetre a szerb államfő minden egyes esetet kivizsgáltatna, hogy kiderüljön, történt-e hiba. A járvány márciusi kezdete óta 749-en haltak meg koronavírus következtében Szerbiában, összesen 33 551 esetet regisztráltak. (MTI) 14:22 – Beoltották az első önkénteseket az orosz fejlesztésű vakcinával Belaruszban Első körben 100 embert oltanak be orosz fejlesztésű, koronavírus elleni „Szputnyik-V” elnevezésű vakcinával, az első önkéntes már meg is kapta az oltóanyagot. Eddig több mint négyezren jelentkeztek, hogy beoltatnák magukat a vakcinával. Belarusz az első ország Oroszország után, ahol megkezdték a „Szputnyik-V” vakcina klinikai kísérleteit. Oroszország augustusban a világon elsőként regisztrálta a koronavírus elleni vakcináját. Az oltóanyagot a moszkvai Gamaleja Nemzeti Járványügyi és Mikrobiológiai Kutatóintézet fejlesztette ki, a klinikai vizsgálatok pedig június-júliusban kezdődtek meg. Az orosz egészségügyi hatóságokat sokat bírálták, mert a tesztelés harmadik fázisát kihagyva engedélyezték a vakcina tömeges beadását. (MTI) 13:06 – Karanténba vonult az ukrán parlament Továbbra is súlyos a koronavírus-járványhelyzet Ukrajnában, egymás után két nap is rekordot döntött az újonnan regisztrált betegek száma: szerdán 4069 új esetet jegyeztek fel, amivel 213 028-ra nőtt az összes fertőzöttek száma. Újabb 64 beteg halt meg szerdán, ezzel 4193-ra emelkedett a járvány halálos áldozatainak száma. Ukrajna Európában jelenleg az öt legsúlyosabb helyzetű ország között van Franciaország, Spanyolország, Oroszország és Nagy-Britannia mellett, világviszonylatban pedig a 14. helyen áll a fertőzések számát tekintve. A járványhelyzet miatt az ukrán parlament karanténba vonult, felfüggesztették a plenáris üléseket, miután több politikus is megfertőződött. (MTI) 12:27 – Egyre több a kórházi beteg Csehországban Csehországban sem javul a járványhelyzet: szerdán 2932 új fertőzöttet találtak, ami a harmadik legmagasabb szám a járvány márciusi kezdete óta. A fertőzöttek száma meghaladja a 70 ezret, az aktív esetek száma pedig 36 ezer felett van. Szeptember eleje óta emelkedik a kórházi ellátást igénylő súlyos esetek száma: jelenleg 976 beteget ápolnak kórháznak, 202 beteg állapota súlyos, ami ötszöröse a hónap elejei adatnak. Eddig 658-an haltak meg a vírusfertőzés következtében. A súlyosbodó helyzetre való tekintettel a cseh kormány szerdán bejelentette, hogy hétfőtől 30 30 napra szükségállapotot vezetnek be annak érdekében, hogy hatékonyabban tudjanak fellépni a vírus terjedésével szemben. (MTI) 10:24 – Rekordokat döntöget a járvány Izraelben 8919 új fertőzöttet regisztráltak szerdán Izraelben, ami új rekordnak számít az országban, írja az MTI izraeli hírforrásokra hivatkozva. A járvány tavaszi kitörése óta eddig majdnem negyedmillióan, 248 133-an fertőződtek meg a vírussal. A vírus a két hete bevezetett korlátozások ellenére is terjed, ezt mutatja, hogy a szerdán elvégzett 65 ezer teszt 13 százaléka volt pozitív. 810 beteget ápolnak kórházban, 206-an vannak lélegeztetőgépen. Szeptemberben 625-en haltak bele a fertőzésbe, a járvány halálos áldozatainak száma ezzel 1571-re növekedett. A megbetegedések megugrását valószínűleg a zsidó újév miatt tartott tömegrendezvények okozták; sokan imádkoztak együtt zárt helyen, maszk nélkül. Benjámin Netanjahu izraeli kormányfő szerdán a korlátozások szigorítását kérte a miniszterektől, de javaslatát elutasították. Az országos zárlatot viszont egészen október 14-ig meghosszabbították. A járvány ellenére folytatódnak a kormányellenes tiltakozások, de csütörtöktől a megmozdulásokat csak ezer méteren belül, maximum 20 fős csoportokban tarthatják meg. 9:13 – Megint megszegte a járványügyi előírásokat Boris Johnson apja A Daily Mirror buktatta le nemrég Boris Johnson brit miniszterelnök apját: a nyilvánosságra hozott képek tanúsága szerint Stanley Johnson maszk nélkül vásárolgatott kedden, megszegve ezzel a járványügyi szabályokat. Johnson apja azzal védekezett, hogy csak három hete tért vissza Angliába, és még nem volt teljesen tisztában az érvényben lévő előírásokkal. Nyilatkozatában bocsánatot kért mulasztásáért, és mindekit a szabályok betartására buzdított. Nagy-Britanniában július 24-e óta kötelező a maszkiviselés a boltokban és a tömegközlekedési járműveken, de múlt héten kórházakra, színházakra, éttermekre és kocsmákra is kiterjesztették az előírást. Boris Johnson apja nem először szegi meg a szabályokat. Júliusban Görögországba utazott, hogy ellátogasson a nyaralójába, miközben a brit kormányzat kifejezetten ellenezte nem létfontosságú külföldi utazásokat. Áprilisban pedig azzal vétett a karanténszabályok ellen, hogy elhagyta otthonát és elment újságért. ( Sky News) (Borítókép: Önkéntes jelentkezőnek adják be a kíserleti koronavírus-vakcinát egy minszki kórházban. Fotó: Viktor Tolochko / Sputnik / AFP) ", "site": "https://telex.hu/rovat/kulfold"}
{"title": "\n        Orbán a jogállamisági feltételről: most válság van, most válságot kell kezelni\n       ", "body": "\nHa a jogállamisági és költségvetési kérdések összekötéséről szóló vita akadályozza a koronavírus-járvány miatt szükséges pénzügyi alap működésének elindulását, lehetőség van kormányközi megállapodásra az EU intézményein kívül – nyilatkozta az európai uniós csúcstalálkozóra, Brüsszelbe induló Orbán Viktor az MTI-nek. Rossz az időzítés?  A kormányfő várakozása szerint a találkozón – formálisan vagy informálisan – biztosan szó lesz arról a nyáron meghozott döntésről, amely szerint a szokásos 7 éves költségvetésen túl egy nagy arányú pénzügyi alapot hoznak létre a bajba jutott gazdaságok, az európai országok megsegítésére. Ennek a végrehajtásáról éles viták zajlanak, többen össze akarják ezt kötni jogállamisági kérdésekkel, mondta Orbán. A magyar kormány álláspontja ugyanakkor az, mondta a kormányfő, hogy „most válság van Európában, most válságot kell kezelni, ezt a pénzügyi alapot minél gyorsabban elérhetővé kell tenni az országok számára, és nem lehet a sebességet lassítani jogállamiságról szóló vitákkal”. Orbán így rossz ütemezésűnek és rossz időzítésűnek nevezte azt a szándékot, amely össze akarja kötni a jogállamisági kérdéseket pénzügyi kérdésekkel. Ha a viták mégis megakadályoznák, folytatta, hogy a mostani keretekben megindulhasson a Következő Nemzedék nevű alap működése, akkor van más lehetőség az európai államok előtt. Ezt a pénzügyi alapot kormányközi alapon is létrehozhatják, tehát az EU intézményein kívül, kormányközi megállapodással. Így tehermentesíthető az unión belül folyó vitáktól, és gyorsan el lehet juttatni az összeget a rászoruló országoknak – magyarázta a kormányfő. Orbán szerint a mostani EU-csúcson a tervek szerint alapvetően inkább külpolitikai témák szerepelnek a napirenden, így a Törökországgal kialakítandó kapcsolat, a Kínával való hosszabb távú kapcsolat kérdése és a Fehéroroszországban kialakult helyzetre adandó uniós válasz. Utóbbival kapcsolatban a visegrádi négyeknek (Magyarország, Lengyelország, Csehország és Szlovákia) van egy önálló kezdeményezésük, egyfajta európai Marshall-segélyt szeretnének nyújtani a fehéroroszoknak. A Bizottság tagjainak pártatlannak kell lenniük „Még nem kaptam választ, de most mindjárt indulok Brüsszelbe, és majd ott nyilván kapok” – Orbán ezt mondta arra a kérdésre, hogy kapott-e választ az Ursula von der Leyenhez írt levelére. A levélben Orbán azt írta az Európai Bizottság elnökének, hogy a Magyarországot és a magyar embereket sértő kijelentései miatt felfüggeszti a kétoldalú politikai kapcsolatokat a testület alelnökével, Vera Jourovával, és álláspontja szerint az EU-biztost a tisztségéből is meneszeteni kellene. A cseh Vera Jurova a Der Spiegelnek adott múlt heti interjújában egy angol szójátékot alkalmazva illiberális helyett beteg magyarországi demokráciáról (illiberal vs. ill democracy) beszélt, és azt mondta: a magyar emberek nincsenek abban a helyzetben, hogy önálló véleményt alkossanak. Orbán megsimételte: az Európai Bizottság tagjainak, ideértve Vera Jourovát is, a törvények szerint pártatlannak és objektívnek kell lenniük. Ez azt jelenti, hogy nem beszélhetnek tiszteletlenül egyetlen országról sem, és egyetlen ország polgáraival sem. Orbán szerint a kettős mérce elkerülendő, mert ha a biztos asszony ilyen hangot ütött volna meg és ilyen tiszteletlenül beszélt volna a németekről vagy a franciákról, akkor „biztosak lehetünk abban, hogy egyetlen percig sem maradt volna a hivatalában”, mert a németek és a franciák nem tűrték volna ezt el. És ha nem lehet a franciákkal és a németekkel így beszélni, akkor a magyarokkal sem lehet ilyen tiszteletlenül beszélni, és „ehhez az álláspontunkhoz továbbra is ragaszkodunk”. Szerdán Vera Jourová úgy nyilatkozott: még nem tudja megmondani, hogy mi fog szerepelni az Európai Bizottság elnökének Orbán Viktorhoz írt válaszlevélben, de megjegyezte: Ursula von der Leyen teljes bizalmáról biztosította. ", "site": "https://telex.hu/rovat/kulfold"}
{"title": "Vége! Titokban szakított Tolvai Reni és Kállay-Saunders András ", "body": "A két énekes 11 évig alkotott egy párt. \nVége Tolvai Reni és Kállay-Saunders András szerelmének - tudta meg a  Blikk . Nem tudom cáfolni ezt az információt  – mondta a lapnak az énekesnő közvetlen környezetéből egy informátor, de Reni és András nem szeretett volna nyilatkozni nekik a szakításról. Nagyon szerették egymást, de az utóbbi időben inkább már csak a megszokás tartotta őket együtt, hiszen tíz éve számíthattak egymásra  – árulta el az ismerős. Az énekesnő korábban a Borsnak arról mesélt, már  évek óta várta, hogy szerelme megkérje a kezét,  ám ez nem történt meg. ", "site": "https://www.borsonline.hu/cimke/tolvai-reni"}
{"title": "Hatalmas botrányt kiváltó ruhát vett fel karácsonyra Tolvai Reni ", "body": "Sokaknak ismerős lehet az a ruha, amit Tolvai Reni viselt szenteste napján. \nSzexi, zöld ruhába bújt szenteste napján Tolvai Reni, az énekesnő erről fotót és videót is mutatott Instagram-oldalán.                 A bejegyzés megtekintése az Instagramon                         TR (@tolvaireni) által megosztott bejegyzés   A rajongók azonnal kiszúrták, hogy nem akármilyen ruháról van szó. Tolvai Reni ugyanis ezt hordja abban a videoklipben is, amely hatalmas botrányt robbantott ki közte és Lábas Viki énekesnő között.   Mint ismert, a Margaret Island énekesnője egy eltévedt üzenet miatt került ciki helyzetbe. „Csöcsös maguli”  – fogalmazott Lábas Viki. Hogy kinek akarta írni, az valószínűleg sosem derül ki, de pechjére Reni Instagram-fiókjában landolt az üzenet. „Tudjátok jól, hogy én bírom a patkánykodást, mert 10 éve kapom rendesen, de ne máár… ne egy szakmabelitől, aki pontosan tudhatja, ez hogy esik. Főleg úgy, hogy nem is nekem szánta az üzenetet, hanem gondolom egy havernak… csak véletlenül hozzám jött az üzenet, az Instagram néha csinál ilyet. Amúgy imádom Viki hangját, és nem is vagyok Mauglit. Csöcsös igen”  – írta ki az oldára első mérgében Tolvai Reni. Lábas Viki egy lapunkhoz eljuttatott, rövid levélben korábban úgy reagált. „Köszönöm a megkeresést. Ez egy félrement privát üzenet volt az év elején. Milve nem nyilvános posztról vagy kommentről van szó, úgy gondolom, hogy nem a nyilvánosság előtt kell megbeszélnünk, amikor ez történt január elején, rögtön írtam is Reninek. Azt hittem, ezt akkor tisztáztuk”  – válaszolta kérdésünkre Lábas Viki. ", "site": "https://www.borsonline.hu/cimke/tolvai-reni"}
{"title": "Neccharisnyában villantott Tolvai Reni, felrobbantotta az internetet - fotó ", "body": "<p>Az énekesnő újra megmutatta, mennyit változott a teste. Nem is akárhogyan tette.</p> \nEgy pillanatig már azt hihettük, hogy  Tolvai Reni  visszatért régi önmagához és diszkrétebb fotókkal halmozza el rajongóit, de tévedtünk. Két extra képpel is felrobbantotta az internetet. Az  egyiken újra bőrszerkóban hódít  megvillanta a dombjait és a kerek fenekét, a  másikon pedig dögös bikiniben pózol  a tükör előtt.                  A bejegyzÃ©s megtekintÃ©se az Instagramon                         TR (@tolvaireni) Ã¡ltal megosztott bejegyzÃ©s Úgy tűnik, utóbbinak nagyobb lett a sikere.                  A bejegyzÃ©s megtekintÃ©se az Instagramon                         TR (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "\n        Izraelben betiltották a palesztin menekülteket segítő ENSZ-ügynökség tevékenységét\n       ", "body": "\nAz izraeli parlament által hétfő este elfogadott új törvény betiltja az ország területén az ENSZ Közel-keleti Palesztin Menekülteket Segélyező és Munkaközvetítő Hivatala (UNRWA) működését – számolt be a  Guardian . A palesztin menekültekkel foglalkozó ENSZ-ügynökség izraeli betiltása 92-10-es szavazati aránnyal ment át a kneszet képviselőin. Izrael a gázai háború kirobbanása óta rendszeresen azzal vádolta az UNRWA-t, hogy szoros kapcsolatban áll a Hamász fegyvereseivel, a szervezet 12 alkalmazottjáról konkrétan is állították izraeli hivatalos szervek, hogy részt vettek a 2023. október 7-i támadásokban. Az ügynökség főbiztosa, Philippe Lazzarini korábban azt mondta, az UNRWA rögtön reagált az izraeli vádakra, tíz alkalmazottat azonnal el is bocsátottak, majd két vizsgálatot lefolytattak le, melyek közül az egyiket a volt francia külügyminiszter, Catherine Colonna vezényelte le. A frissen elfogadott törvény óriási csapás a több mint hetven éve működő ENSZ-ügynökség számára, amely a palesztin menekültek számára nyújt alapvető segélyt és támogatást. A jogszabály 60-90 nappal azután lép hatályba, hogy Izrael külügyminisztériuma értesítette az ENSZ-t erről. A Times of Israel munkatársa, Tal Schneider arról számolt be, Izraelnek három hónapja van arra, hogy kijelölje, kik és hogyan veszik át a jelenleg az UNRWA által végzett feladatokat a kérdéses területen, beleértve Kelet-Jeruzsálemet és Gázát is. Benjámin Netanjahu miniszterelnök hivatala a javaslat megszavazása után kiadott nyilatkozatában elismételte, hogy az UNRWA munkatársai terrorcselekményben vettek részt, amiért felelősség terheli, ugyanakkor azt is írták, hogy a szervezet betiltása mellett is fenn kell tartani a humanitárius segítségnyújtást Gázában. Az UNRWA a szavazás után  elítélte  a működését tiltó törvényjavaslatot. Juliette Touma, az ügynökség szóvivője e az AFP-nek elmondta: felháborító, hogy az ENSZ egyik tagállama egy olyan ENSZ-ügynökség felszámolásán dolgozik, amely a gázai humanitárius művelet legfőbb résztvevője. Az EU javaslat megszavazása előtt kiadott  nyilatkozatában  „komoly aggodalmát” fejezte ki a tervezett jogszabály miatt. „Ez a törvény szöges ellentétben áll a nemzetközi joggal és az alapvető emberiességi elvekkel, és csak súlyosbítja az eleve súlyos humanitárius válságot, potenciálisan elvágva az olyan alapvető szolgáltatások nyújtását, mint az élelmiszer, a menedék, az oktatás és az egészségügyi ellátás a palesztin menekültek milliói számára ezeken a területeken” – írták. ", "site": "https://telex.hu/rovat/kulfold"}
{"title": "\n        Mindenki zsarol mindenkit, Orbán is a főszereplők között\n       ", "body": "\n    Jogállamiság kontra gazdasági kilábalás néven újabb sakkparti indult az európai politikában. Orbán Viktor és a Fidesz, ha lapot húz 19-re, egyetlen lépésben akár azt is elérheti, hogy az EU ne tudjon szövetségként hitelt felvenni, így abból támogatást biztosítani a koronavírus által sújtott tagállamoknak. Kérdés, a magyar kormányfőnek nagyobb szüksége van-e az uniós költségvetési veszteségeket ellensúlyozó, jelentős eurótámogatásra, mint a közösségnek a magyar vétó elkerülésére.\n   \nJelentős előrehaladás volt a tagállamok között a 2021-2027-es költségvetés és a helyreállítási alap részleteiről szóló megegyezés felé – legalábbis az EU soros elnökségét ebben a félévben ellátó német kormány közeléből azt szivárogtatták ki a Reutersnek. A német forrás bizakodásának adott hangot, hogy még ebben a hónapban összejöhet a végső alku a helyreállítási alap kifizetéseiről. Jövő hétfőn és kedden lesz mindenesetre az uniós pénzügyminiszterek tanácskozása, ezt előzte meg a mostani német szivárogtatás, közben azonban Brüsszelben nem volt ilyen jó a hangulat az uniós állam- és kormányfők rendkívüli csúcstalálkozóján. A kétnapos értekezlet első, csütörtöki napján ugyanis David Sassoli, az Európai Parlament elnöke, Emmanuel Macron francia elnök és Mark Rutte holland miniszterelnök is szigorú jogállamisági feltételrendszert szorgalmazott az uniós pénzek kifizetése terén, és a találkozó után is megerősítették, erősebb jogállami mechanizmust akarnak elérni. Charles Michel, az Európai Tanács elnöke pedig a pénteken véget ért EU-csúcs utáni sajtótájékoztatón azt mondta: csak röviden beszéltek az EU-s pénzek és a jogállamiság kérdéséről a találkozón, de ez egy bonyolult kérdés, és közben az is nagyon fontos lenne, hogy minden tagállam parlamentje ratifikálja mielőbb a helyreállítási alappal kapcsolatos kereteket (a saját források rendszerének megemelését). Na de miről van szó egyáltalán? Elhúzódó belföldi kampányra, és még feszültebb európai politikai légkörre lehet számítani az utóbbi hetek, és főleg az elmúlt néhány nap eseményei, így elsősorban az Európai Bizottság által szerdán közzétett jogállamisági jelentések, valamint a 7 éves uniós költségvetés elfogadását érintő kérdések nyomán. Tény, az uniós állam- és kormányfők kétnapos értekezletének napirendjén hivatalosan még csak nem is szerepelt sem a Magyarországot több szempontból elmarasztaló jogállamisági jelentés, sem pedig a közös büdzsé, és az azzal együtt futó, 750 milliárd eurós hitel- és segélycsomag, az uniós közhangulatot azonban mégis egyértelműen ezek uralják (továbbá a Bizottság által bemutatott, új migrációs csomag). Az Európai Bizottság szerdán közzétette az első uniós szintű jogállamisági jelentését – mind a 27 tagállamról. A jelentés, amelynek elkészültében mindegyik tagállam közreműködött, az Unió-szerte tapasztalható pozitív és negatív fejleményekre egyaránt kitér, így a Bizottság szerint „objektíven és pártatlanul vizsgálja a jogállamiság helyzetét” egész Európában. A dokumentum országonként négy fő témakör mentén vizsgálta a helyzetet:  nemzeti igazságszolgáltatási rendszerek, korrupcióellenes keretek, médiapluralizmus és -szabadság, a demokratikus kormányzás hatékony rendszeréhez elengedhetetlen fékekkel és ellensúlyokkal kapcsolatos egyéb intézményi kérdések. Fontos tudni, hogy ez a jelentés nem része annak a bizonyos mechanizmusnak, ami az EU-támogatások kifizetéséhez kötött jogállamisági feltételrendszer létrehozására irányul, azaz irányulna (erről később). Ez a jogállamisági jelentés nem egy szankciós mechanizmus, sőt az Európai Bizottság szerint csak egy új megelőzési eszköz, amely az új éves európai jogállamisági mechanizmus előkészítését ugyan képezi, de célja mindössze a párbeszéd, és gyakorlati következménye sem lesz, nem is lehet. Sőt: bizottsági forrásaink szerint most mindössze az következik, hogy a következő hónapokban az Európai Tanács ülésein – nem vicc – ABC-sorrendben tagállamonként áttekintik, és megtárgyalják az egyes jelentések megállapításait. Mindennek ellenére elég erősnek sikerült a bizottsági belépő a magyar közbeszédben, hiszen a magyar fél az Orbán Viktor kormányzását érintő kritikák, és az esetleges jövőbeni szankciók miatt már egy hete kommunikációs kampányba kezdett, vélhetően megelőző jelleggel. Azt ugyanis, hogy a jelentés kritikus kijelentéseket tartalmaz a magyar kormány számára, már abból is lehetett sejteni, hogy Orbán Viktor miniszterelnök és Varga Judit igazságügyi miniszter még a nyáron azt pedzegette, hogy Magyarország ellen újabb „támadásokat” fognak indítani ősszel. Orbán ráadásul szintén minisztere oldalán a jelentés megjelenése előtti napokban nekiment az Európai Bizottság témáért felelős alelnökének, Vera Jourovának – egy valóban szerencsétlen, kritikus szójáték miatt, ami az Orbán Viktor által meghatározásként használt illiberális demokrácia kifejezést angolul inkább „ill”, azaz gyengélkedő demokráciának nevezte –, a lemondását követelve a testület elnökénél. A kormányfő és a teljes Fidesz szerint az uniós biztos ezzel megsértette a magyar népet, ezért mennie kell. Noha Ursula Von der Leyen teljes bizalmáról biztosította Jourovát, aki szintén nem tervez lemondani, sőt biztosította az európai közvéleményt, hogy nem a magyar embereket, hanem Orbán Viktort kritizálta, a magyar kormány jelenleg kissé értelmezhetetlen módon megszakította a kétoldalú diplomáciai kapcsolatokat a saját szövetségünk, az Unió jogalkotó, végrehajtó szervének alelnökével, akivel tehát most nem is hajlandó szóba állni. A Telex kérdésére Gulyás Gergely a csütörtöki kormányinfón azt mondta, bárki mással örömmel egyeztetnek a Bizottságból, de a Miniszterelnökséget vezető miniszter szerint Jourova „persona non grata” a kormány számára, egyébként pedig a jogállamisági jelentésről sincs miért tárgyalni. A jelentés nyilvánosságra kerülését követően Varga Judit igazságügyi miniszter azt is kijelentette: a magyar kormány szerint a bizottsági jogállamisági vizsgálat ellentétes az uniós Lisszaboni szerződéssel. Azaz, nyilván semmilyen a jelentésből fakadó szankciót nem fogad el a kormány. Később a magyar és a lengyel Igazságügyi Minisztérium közös állásfoglalást is közzétett, miszerint a jelentés komoly aggályokat vet fel annak koncepciójával, módszertanával, forrásaival és tartalmával kapcsolatban, ezért nem szolgálhat alapul a jogállamisággal kapcsolatos bármilyen további vitához az Európai Unióban. Mindezek nyomán aligha volt meglepő, hogy Orbán Viktor csütörtökön Brüsszelbe indulva olyan nyilatkozatot adott, miszerint a magyar kormány hallani se akar a jogállamisági feltételek és a kifizetések összekötéséről. Ezért a miniszterelnök azt a javaslatot dobta be, hogy szervezzék ki kormányközi alapra a helyreállítási alapot és így Magyarország nem venne benne részt. De mi van a jelentésben, amin ennyire kiborultak? Sok új nincs, de az biztos, hogy ez az éves jogállamisági jelentés semmiképpen sem tesz jót az Orbán-kormány nemzetközi reputációjának, valamint a még mindig lezáratlan 7-es cikk szerinti eljárás esetleges végkimenetelének, hiszen elég súlyos aggályoknak ad hangot a magyar bíróságok függetlensége, a médiaszabadság, a korrupció elleni fellépés, és elsősorban a civileket érintő jogalkotás ügyében. Noha a kormányzati retorika „hazugsággyűjteménynek” igyekszik beállítani a  dokumentumot , valójában az személyeskedő véleményektől mentes, elég tényszerű és alátámasztott. Az Európai Bizottság a tagállamok nemzeti hatóságaival, köztük az igazságügyi szervekkel, a bűnüldöző hatóságokkal, valamint más érdekelt felekkel, például az újságíró-szövetségekkel és a civil társadalommal is egyeztetett, a forrásokat megjelölte a jelentés végén. A jelentéshez fűzött háttéranyagban is fel van sorolva, mely szervezetekkel egyeztetett, mielőtt kialakította álláspontját. Varga Judit – és nyomában a Fidesz – ez alapján egyetlen óra alatt azt a következtetést vonta le, hogy Soros György és az általa támogatott civil szervezetek mondták tollba a dokumentumot. Valójában a jelentés elfogadása előtt a tagállamok lehetőséget kaptak arra, hogy a rájuk vonatkozó országfejezeteket ellenérvekkel és tényadatokkal egészítsék ki, ráadásul a tartalmi kritikák is ismertek voltak korábban, hiszen az elmúlt években az uniós intézmények ugyanezeknek az aggodalmaknak adtak hangot.         Vera Jourova sajtótájékoztatót tart a jogállamisági jelentésről Brüsszelben, 2020. szeptember 30-án. Fotó: POOL / AFP A főbb kritikák: Bíróságok: Továbbra is megválaszolatlan a magyar kormány részéről az európai szemeszter keretében tett, a bírói függetlenség megerősítésére irányuló felhívás. Mindenekelőtt, hogy a független Országos Bírói Tanács (OBT) számára nem rendelkezik érdemi jogkörökkel a bíróságok igazgatásáért felelős Országos Bírósági Hivatal (OBH) elnökének hatásköreinek ellensúlyozására, azaz arra, hogy az OBT hatékonyan tudja felügyelni a mindenkori OBH-elnök tevékenységét. A Bizottság szerint a Kúriával kapcsolatos fejlemények is aggodalomra adnak okot, különös tekintettel a Kúria azon határozatára, amelyben törvénysértőnek minősített egy, az Európai Unió Bíróságához benyújtott előzetes döntéshozatal iránti kérelmet. Az  emlékezetes ügyben  a Kúria elmarasztalta Vasvári Csabát Polt Péter legfőbb ügyész indítványa alapján, mert a bíró felfüggesztett egy eljárást azért, hogy az EUB megvizsgálja, fennállnak-e a tisztességes eljárás feltételei. Vasvári ellen fegyelmi eljárást is kezdeményezett igazgatási vezetője, az azóta a Fővárosi Törvényszék elnökének kinevezett Tatár-Kis Péter, ez utóbbit azonban visszavonta. Európában nem példa nélküli, ám az uniós joggal már többször ellentétesnek bizonyult, ha egy uniós jog alapján is ítélkező nemzeti bírót akadályoznak az EUB-hez fordulásban. Az egyik legsúlyosabb igazságszolgáltatási kritika, hogy a tavaly decemberben hozott  új magyar jogszabályok  lehetővé teszik az Alkotmánybíróság Országgyűlés által – a gyakorlatban kizárólag a Fidesz által jelölt és – megválasztott tagjainak a Kúria bírói tisztségeire való, a szokásos pályázati eljárás mellőzésével történő kinevezését, valamint fellazították a Kúria elnökére vonatkozó kinevezési feltételeket. Ezzel a trükkel egyébként Orbánék már éltek is, hiszen a nyár folyamán 8 mai alkotmánybírót, köztük 6 rendesbírói tapasztalattal nem rendelkező jogászt  kinevezett  Áder János „alvóbírókká”, akik később így a magyar legfelsőbb bírói fórumra kerülhetnek majd, akár közülük választhat majd új Kúria-elnököt az Országgyűlés, jelentősen befolyásolva mindezzel a független bírói ítélkezést Magyarországon. Korrupció: A Bizottság szerint a független ellenőrzési mechanizmusok elégtelensége, valamint a politika és egyes nemzeti vállalkozások szoros összefonódása előmozdítja a korrupciót Magyarországon. Sőt, talán a legsúlyosabb kritika az: rendszerszinten fordul elő, hogy nincs határozott fellépés a magas rangú tisztviselőket vagy azok közvetlen környezetét érintő korrupciós ügyek kivizsgálása és üldözése céljából. Ez a probléma az európai szemeszter keretében és a Korrupció Elleni Államok Csoportja (GRECO) részéről is megfogalmazódott már, a szervezet  ajánlásait  pedig évek óta nem hajtja végre a magyar kormány. Nem a korrupciós büntetőeljárások számával, hanem azzal van a gond, hogy ezek kisebb értékű, általában beosztott tisztviselőkkel szembeni – egyébként helyes – fellépést jelentenek, miközben a nagyértékű, közpénzt érintő korrupciós esetekben sokszor elmarad a felelősségre vonás. A jelentés szerint a rendszerszintű ellenőrzések és a független felügyelet tekintetében javítható lenne a köztisztséget viselők – közjogi méltóságok, kormánytagok, országgyűlési képviselők – vagyon- és érdekeltségi nyilatkozatainak ellenőrzése. Média: Magyarországon az állami reklám terjesztésének szabályai és átláthatósága hiányában a kormánypárti kiadványok felé irányított, jelentős mennyiségű állami hirdetés lehetőséget ad a kormány számára, hogy közvetett politikai befolyást gyakorolhasson a médiapiacra – áll a jelentésben. A tömegtájékoztatás szabadságának korlátozásával párhuzamosan szűkülnek az állampolgári felügyelet lehetőségei, ami a civil társadalmi szervezeteket övező ellenséges környezettel, valamint az átláthatóságra és a közérdekű információkhoz való hozzáférésre vonatkozó szabályok alkalmazása során folyamatosan felmerülő új kihívásokkal együtt tovább gyengíti a korrupcióellenes keretet. A jelentés szerint a Médiatanács függetlensége és hatékonysága veszélyben van, a médiabeli tulajdonviszonyok átláthatósága pedig nem teljesen garantált. A Közép-Európai Sajtó és Média Alapítvány (KESMA) létrehozásával megvalósuló médiakoncentráció fokozta a médiapluralizmust fenyegető veszélyeket, hiszen eközben a független médiaorgánumok munkáját módszeresen akadályozzák. További aggodalomra ad okot, hogy egyre gyakrabban történik meg az ilyen médiaorgánumok felvásárlása, de legalábbis a kormányhoz köthető gazdasági holdudvar tulajdonszerzése. Civil kontroll, jogalkotás: A jelentés szerint aggályos a magyar jogalkotási eljárás átláthatósága és minősége, mivel ritkábban alkalmaznak nyilvános konzultációkat és hatásvizsgálatokat – mindezt pedig nem pótolják a nemzeti konzultációk. A jogbiztonsággal kapcsolatban kérdéseket vet fel, hogy a hatóságok számára lehetővé vált, hogy a jogerős bírósági határozatokat megtámadják az Alkotmánybíróság előtt. Külön foglalkoznak a civil társadalommal szembeni „ellenséges környezettel”, amellyel kapcsolatban a jelentés emlékeztet, hogy az Európai Unió Bírósága megállapította a nyáron: a külföldről támogatott szervezetek átláthatóságáról szóló törvény összeegyeztethetetlen az uniós joggal. Az ítélet végrehajtásához szükséges jogszabályi intézkedések előkészítése folyamatban van, de érdemi lépést még nem tett a kormány. A kormány szerint mindez abszurd, az ugyanakkor egyelőre nem ismert, hogy a konkrét jogszabályokat és intézkedéseket érintő aggályokkal szemben milyen ellenérveket sorakoztattak fel. A Fidesz több fórumon „politikailag elfogult zsarolásnak” minősítette a jelentést, azt nem fejtve ki, miben látják veszélyeit, következményeit. Egyáltalán mi ez a jogállamizé? Egyértelmű, hogy a kormány attól tart, ez a jelentés alapozza majd meg az uniós pénzek folyósítását felfüggesztő eljárás beindítását Magyarországgal szemben. Szerdán ugyanis az EU-tagállamok állandó képviselői minősített többséggel megszavazták azt a német soros elnökség által kidolgozott javaslatot, amely az úgynevezett uniós forrásvédelmi mechanizmust – azaz az arról szóló bizottsági terveket a nyári EU-csúcson elfogadottakkal összefésülő formát – tenne lehetővé. A magyar állandó képviselő leszavazta a tervezetet, a kormány pedig azt közölte, elfogadhatatlannak tartják azt. A német EU-elnökség javaslatának magyar elutasítása elsőre nem volt egyértelmű, hiszen ennek értelmében a korábban tervezett jogállamisági keretek alaposan felpuhulnának, így rendszerszintű jogállami hiányosságok (például az igazságszolgáltatás függetlenségének veszélyeztetése) helyett csak akkor kellene pénzügyi szankciókkal szembenéznie bármely tagállamnak, ha a jogállamiság elveinek megsértése bizonyíthatóan hatással van az uniós büdzsé szabályos végrehajtására, avagy az EU pénzügyi érdekeinek a védelmére. Az érintett tagállam ráadásul az Európai Tanács elé vihetné az ügyet, mielőtt a miniszteri tanács minősített többséggel döntést hozna az esetleges szankciókról. Azaz valóban megvalósulhat az EU-pénzek és a jogállamisági feltételek valamiféle összekötése, de csak az uniós pénzfelhasználást érintő, konkrét problémák esetén. A német javaslatról nemcsak a magyar és a lengyel kormány képviselője szavazott nemmel az ülésen, hanem a holland, finn, svéd, dán és belga kormányé is, utóbbiak azonban azért utasították el, mert az szerintük túl puha lett mind a feltételrendszerben, mind annak szankciós szavazási módjában. Ezzel együtt az összes többi (20) tagállam támogatta a tervet, így az többségi szavazással átment. Rá kellene azonban még bólintania erre az Európai Parlamentnek is, amely egyelőre túlságosan lazának tartja a feltételrendszert. Nem sok bizakodásra adott okot magyar szempontból az sem, hogy több tagállam vezetője is szigorítást szorgalmaz, Mark Rutte holland kormányfő például a csúcs utáni tájékoztatóján megerősítette: a német javaslatnál erősebb jogállamisági féket akar az uniós kifizetések mögé, mert enélkül nem tudják azt támogatni. Eközben a mechanizmus bármiféle formáját a magyar és a lengyel kormányok elutasítják, még akkor is, ha ezzel – Orbán Viktor ötlete értelmében – Magyarország lemondana 16 milliárd euróról, csak hogy a kormánynak ne kelljen a jogállamisági feltételeket betartania. Akkor most lesz ez a mechamizéria, vagy sem? Nem lesz olyan egyszerű a dolog, hiszen ugyan a német soros elnökség által beterjesztett javaslat az EU-pénzek védelméről egy „normál” uniós rendelet lenne, amit a szokásos minősített többséggel elfogadhat a tagállami szakminisztereket tömörítő Tanács, azaz formailag nem kell hozzá egyhangúság, de a 7 éves uniós költségvetéshez,és a hozzá tartozó helyreállítási alaphoz már igen. Joggal merülhet fel a kérdés, hogy egyáltalán miért van ezzel a mechanizmussal mégis baja a kormánynak, amikor látszólag mindent elért Orbán Viktor a nyári EU-csúcson, amit csak akart, kikerült például a jogállamisági szó a nevéből, és egyébként is egy nehézkes, hosszú folyamatnak látszik. Csakhogy a német kompromisszum értelmében ilyen jogállamisági, pénzelvonós eljárás akkor lenne indítható a tagállamok ellen, ha: Az uniós költségvetést (kölcsönök és segélyek nyújtását is ideértve) végrehajtó tagállam hatóságai nem megfelelően járnak el, különös tekintettel a közbeszerzésre, vagy a vissza nem térítendő támogatások odaítélésével összefüggő eljárásokra. A nyomozó- és az államügyészi szervek megfelelő működésének hiánya esetében a csalási és korrupciós esetek kivizsgálásában, üldözésében, vagy más uniós jogszabályok megsértése esetén, amelyek az uniós büdzsé végrehajtásához vagy az EU pénzügyi érdekeinek a védelméhez kötődnek. Épp ezért abban az esetben is indulhatna eljárás, ha az uniós büdzséhez kapcsolódó jogsértések nem megfelelően vannak szankcionálva egy-egy tagállamban. A fenti ügyekben hozott hatósági döntések független bíróságok által történő jogi felülvizsgálatának hiánya esetében, magyarán, ha egy adott országban nem teljesen biztosított a tisztességes eljárás. Az OLAF-fal és az Európai Ügyészi Hivatallal való hatékony, és időben történő együttműködés hiánya és más esetekben is felmerülhet majd ilyen eljárás. Mindez márpedig elég alaposan egybecseng az Európai Bizottság által Magyarországról közzétett jogállamisági jelentés kritikáival. Ráadásul a német mechanizmus-javaslat értelmében az eljárás megindítására vonatkozó bizottsági indítvány elfogadása után legkésőbb egy hónappal a szavazatok minősített többségével döntést kellene hozni, ehhez legalább 15 tagállam támogatása kellene, melyek az uniós népesség legalább 65 százalékát képviselik. Azaz a magyar kormányfő egyedül, de még lengyel szövetségeseivel sem tudna egy ilyen eljárás megindítása ellen vétózni. Ez pedig Orbán Viktor számára nyilvánvalóan fenyegetés, hiszen a mechanizmus mostantól a koronavírus-segélycsomagra és bármilyen jövőbeli közös uniós hitelre is vonatkozna a többéves pénzügyi keret kifizetései mellett. Ezért javasolta tehát, hogy Magyarország egészen egyszerűen kimarad a gigantikus támogatási alapból – de persze ez sem olyan egyszerű.         Ursula von der Leyen az Európai Bizottság elnöke távozik a kétnapos csúcstalálközóról Brüsszelben 2020. október 2-án.Fotó: Francisco Seco/Pool via REUTERS De végül akkor ki zsarol kit? Magyarul: mindenki, mindenkit. Már csak azért is, mert az EU 7 éves keretköltségvetéséről és a helyreállítási alapról szóló végső szavazáson már igenis kell majd a tagállamok közötti egyhangúság, így igenis nagy kérdés, hogy Magyarország és Lengyelország lennének-e hajlandók elfogadni a büdzséhez szorosan kapcsolódó jogállamisági feltételrendszert akkor, ha az a 2021-2027-es pénzügyi ciklusban már érvényesülne. Az idő pedig sürget. Nem véletlen, hogy már szerdán a német soros elnökség illetékes vezetője, Michael Clauss megszólalt a Reutersnek és azt üzente: akkorák a viták a jogállamisági javaslat körül, hogy a megállapodás egyre csak csúszik és csúszik, így „a legvalószínűbb az, hogy nem kerülhető el az európai gazdasági kilábalás csúszása is”. Jelezte, egyre inkább az a félelme, hogy az EU-pénzek és a jogállamiság összekötése körüli vita annyira nagy, hogy „egyre inkább blokád alá kerülnek” az uniós költségvetésről szóló tárgyalások is. Márpedig az EU számára ez igencsak sietős lenne, hiszen a koronavírus okozta gazdasági válság hatásait egyre több tagállam, egyre komolyabban érzi. Az idevágó helyreállítási tervre sokaknak sürgősen szüksége van, a 750 milliárd eurós csomagot pedig úgy finanszíroznák, hogy az Unió vesz fel hitelt, és ezt osztja szét – 390 milliárd euró összegű támogatásokkal és 360 milliárd euró kölcsönökkel – a tagországoknak. Ez majdnem az euró bevezetéséhez mérhető lépés lenne a pénzügyi szövetség felé, ugyanis a tagállamok garanciát vállalnak egymás hiteleiért. Az EU adósbesorolása pedig nagyon jó, ezért olcsón tud hiteleket felvenni – szemben számos tagállammal, amelyek így sokat nyernek ezen a megoldáson. A tervek szerint egyébként leghamarabb 2021 közepén kapnának pénzt a tagállamok a helyreállítási alapból (leszámítva az éves előlegek kiutalását), de ha a jogállamisági vita tartósan elhúzódik, így a végrehajtási rendeletek is késni fognak, akkor az új 7 éves keret megvalósítása még ehhez képest is hónapokat csúszhat. És a Fidesz itt már megpendített egy zsarolási potenciált, amely szerint a magyar Országgyűlés, amelyben a Fidesz-KDNP-nek kétharmados többsége van, nem fog ratifikálni semmiféle, a jogállamisági mechanizmust érvényesítő uniós jogszabályt. Pedig az EU addig nem is léphet a nemzetközi hitelpiacra, azaz nem vehet fel a helyreállítási alap létrehozásához szükséges kölcsönt, amíg mind a 27 uniós tagállamban nem ültetik a nemzeti jogrendbe az úgynevezett saját forrás rendeleteket. A 750 milliárd eurós Next Generation EU csomagot ugyanis úgy finanszírozná a szövetség, hogy közösen vesz fel hitelt, és ezt osztja szét – részben vissza nem térítendő támogatásként, részben kölcsön formájában – a tagországoknak. A tagállamok így garanciát vállalnának egymás hiteleiért, és miután az EU adósbesorolása nagyon jó, ezért igen kedvezményesen tudna kölcsönt felvenni. Ha mindenki benne van. Orbán viszont megpendítette a kimaradást, ami adott esetben a „fukarnak” nevezett északi – nyilván jobb financiális helyzetben lévő – tagállamok eddigi elkötelezettségét is megingathatja a támogatási alapban való részvétellel szemben. Ez most jó lesz Magyarországnak? Ha Orbánék mindenáron kimaradnának, az jelentős pénzveszteséggel járna az országnak. Míg ugyanis az előző hétéves uniós költségvetési ciklusban Magyarország a teljes keret 7 százalékát kapta, most úgy néz ki, hogy – mivel hazánk lakosságának több mint egyharmada él az uniós GDP-átlag fele alatt teljesítő régiókban – az előző ciklusban járó összeg 85 százaléka járna nekünk. Összegszerűen a felzárkóztatási forrásaink 23,7 milliárd euróról 20,1 milliárdra mérséklődnek majd a következő 7 évben, az agrártámogatásoknál pedig csak 7 százalékkal, 4,6 milliárd euróról 4,3 milliárdra csökken a Magyarországnak jutó pénz. A teljes támogatási összeg a korábbi hét év 38,6 milliárd eurójáról 34 milliárd euróra, így a teljes keret 3,2 százaléka jut nekünk, ami az előző ciklus forrásainál – még ha nyáron sikerült is eredményeket elérnie ebben a magyar kormánynak – jóval kevesebb. Pontosabban kevesebb lenne, ha nem állna ott a tervezett New Generation segélycsomag, amelyből a nyáron közzétett tervek alapján az ország akár 7-8 milliárd euró vissza nem térítendő támogatásra és mintegy 7 milliárd euró hitelre lenne jogosult. Kérdéses tehát, hogy Orbán Viktor valóban lemondana-e egy ekkora Magyarországnak szánt az összegről azért, hogy az uniós intézmények ne ellenőrizhessék a pénzfelhasználás jogszerűségét. (Borítókép: Orbán Viktor az Európai Unió kétnapos, rendkívüli csúcstalálkozójának második napján tartott ülése előtt Brüsszelben 2020. október 2-án. Fotó: John Thys / POOL / AFP) ", "site": "https://telex.hu/rovat/kulfold"}
{"title": "\n        Szavazóurnákat gyújtogatnak Amerikában a választás előtti héten\n       ", "body": "\nTöbb szavazóurnát is felgyújtottak amerikai nagyvárosokban –  írja az NBC News . Alig több mint egy héttel a választás előtt az oregoni Portlandben és a washingtoni Vancouverben is urnák lángoltak. A  portlandi hatóságok  szerint a városban három előre leadott szavazólap sérült így meg, Vancouverben viszont akár több száz is. A rendőrség szerint a járdára kihelyezett urnákban felcsapó lángok mögött gyújtóbombák állhatnak. Portlandben helyi idő szerint hétfő hajnalban riasztották a rendőrséget, de mire kiértek a helyszínre, biztonsági őrök már el is oltották a lángokat. A megyei választási iroda szerint az urnába épített tűzoltó rendszer szinte az összes szavazólapot megmentette. Vancouverben a portlandi eset után fél órával értek ki a rendőrök egy égő urnához, ami mellett egy „gyanús eszközt” találtak. A tűzeseteket az FBI is vizsgálja, a rendőrséggel együtt úgy gondolják, hogy az esetek öszefüggnek. A vancouveri urna nem volt olyan szerencsés, mint a portlandi, több száz szavazólap sérülhetett meg. A helyi hatóságok arra kérnek mindenkit, akik szombat óta az adott dobozba dobták be a szavazatukat, hogy jelentkezzenek a választási irodánál. Nem ezek voltak az első ilyen esetek, Vancouverben már korábban is találtak „gyanús eszközt” egy urna mellett, amit akkor incidens nélkül elszállítottak, Phoenixben pedig valaki felgyújtott egy postaládát, amiben így több levélszavazat is megsérült. ", "site": "https://telex.hu/rovat/kulfold"}
{"title": "\n        Trump a célegyenesben érte be Harrist\n       ", "body": "\nA múlt hét elején  Miért vette át a vezetést Donald Trump a választási előrejelzésünkben  címmel jelent meg vezércikk az Economiston, amelyben a brit lap azt  taglalja , hogyan tört előre a korábbi amerikai elnök a november 5-i elnökválasztás eredményét előrejelző statisztikai modelljükben. Alig nyolc nappal a választás előtt 54 százalékra teszik annak az esélyét, hogy Donald Trump nyeri a választást, míg Kamala Harris alelnök győzelmét 45 százalékra. Trump hónapok óta először vezetett az Economist előrejelzésében, a republikánus jelölt erősödését azonban más modellek is mutatták. A közvélemény-kutatásokat aggregáló FiveThirtyEight  oldalán  54–46, Nate Silver adatguru  modelljében  pedig 52,9–46,8 arányban tartják valószínűbbnek Trump győzelmét. Egyetértenek a modellekkel a különböző fogadási piacok, amelyek szintén Trumpot  tartják  az esélyesebbnek. A különböző országos felméréseket összesítő modellekben Harris vezet, ám előnye észrevehetően  csökkent  az elmúlt hetekben. Ráadásul Trump hibahatáron belüli előnnyel ugyan, de hajszálnyival átvette a vezetést vagy erősödött több olyan kulcsfontosságú államban, amelyek igazából el fogják dönteni a választást. Ez egyaránt igaz a diverz déli államokra és a fehér munkásosztály által dominált északi rozsdaövezetre, a két régióra, ahol a legtöbb csatatérállam található (arról  itt írtunk részletesen, hogy mik a csatatérállamok , és hogyan döntheti el végül akár néhány százezer ember szavazata is a választást). Harris ellen dolgozik Joe Biden demokrata elnök népszerűtlensége és  az amerikai gazdaság negatív percepciója  is. Az ország lakosságának nagy része ugyanis elégedetlen a pénzügyi helyzetével, és váltig állítja, hogy jobban élt Trump elnöksége alatt. Teszik mindezt annak ellenére, hogy több objektív gazdasági mutató szerint az átlag amerikai jobban él 2024-ben, mint a Covid-járvány előtt. Néhány elemző pont ezekre a fundamentumokra hivatkozva gondolja azt, hogy alapjáraton, azaz markáns események híján Trumpnak kéne behúznia a választást. Mintha ezt támasztaná alá a felmérések trendvonala is: amíg Biden vissza nem lépett az elnökjelöltségtől, magasan Trump vezetett, majd Harris berobbanásával hátrébb szorult.  A szeptemberi tévévita Harris és Trump között  az alelnök kiütéses győzelmével zárult, a vitát követő felmérésekben pedig nőtt is kicsit az előnye a republikánus politikussal szemben. Trump azonban nem ment bele újabb vitába, más esemény pedig nem tudott ahhoz hasonló lökést adni Harrisnek. A verseny így lassan visszatért a normális kerékvágásba egy olyan évben, amikor a nyugati demokráciákban sorban dobják ki az épp hatalmon lévő kormányokat. Érthető tehát  a demokraták aggodalma , akik közül néhányan úgy érzik, kezd kicsúszni a küzdelem Harris kezéből. Ugyanakkor O’Malley Dillon kampányigazgató egy pénzügyi támogatókkal tartott beszélgetésen beszámolók  szerint  kijelentette, hogy Harrisnek jó esélyei vannak a győzelemre, ha megfelelően hajtják végre az utolsó hetekre kialakított terveiket a választási körzetekben. A kampányhajrába érve mindkét jelölt megpróbálja megszólítani a kevés középen álló szavazót, akik még bizonytalannak vallják magukat, és akik döntőek lehetnek egy kiélezett versenyben. Trump felerősítette populista retorikáját, és  az illegális bevándorlók deportálásától  kezdve a borravaló adómentességéig mindent beígért, ami népszerű az amerikaiak körében. Harris eközben republikánus nagyágyúkkal is kampányolt, abban bízva, hogy a Trumpot taszítónak találó mérsékelt konzervatív szavazók végül behúzzák az ikszet rá mint demokrata jelöltre. Az majd csak a választás után derül ki, melyikük stratégiája bizonyult sikeresebbnek, ám a demokratáknak aggasztó jel lehet a republikánusok meglepően jó szereplése a korai szavazók között (több államban már a szavazás napja előtt leadhatják a szavazatukat a választók). Szintén gondot okozhat  a demokrata bázist megosztó  közel-keleti válság eszkalációja és a fiatal szavazók ebből fakadó lemorzsolódása. Ezzel együtt a legfontosabb közvélemény-kutatók  szerint  a felmérések olyan szoros eredményt jeleznek előre, hogy lehetetlen megmondani, ki jelenleg a favorit. Persze nem kizárt, hogy az előző két választáshoz hasonlóan idén is alulmérik Trumpot, aki már egy történelmi szinten átlagosnak tekinthető felmérési hibával is simán behúzná az elnökséget. De ugyanez igaz Harrisre is, hiszen a csatatérállamok többsége 2 százalékpontos különbségen belül van.         Kamala Harris egy kampánygyűlésen a texasi Houstonban 2024. október 25-én – Fotó: Roberto Schmidt / AFP Mit mondanak a modellek? Az amerikai választási rendszerben a leadott szavazatok arányát nem országos szinten érdemes nézni, hanem az egyes államokra kell koncentrálni. Az államok (két kisebb kivétellel) a győztes mindent visz elve szerint delegálnak elektorokat, vagyis olyan küldötteket, akik aztán személyesen választják meg az elnököt az elektori kollégiumban. Így előfordulhat az, hogy egy jelölt országosan több szavazatot kap ellenfelénél, mégis elveszti a választást, ahogy az történt például 2016-ban a demokrata Hillary Clintonnal. A legtöbb választási modell éppen ezért az úgynevezett fundamentumok mellett (a hivatalban lévő elnök népszerűségi mutatói, gazdasági hangulatindexek, stb.) egyszerre veszi figyelembe az országos közvélemény-kutatásokat és az egyes államokban végzett felméréseket. Demokrata szempontból Nate Silver modellje volt sokáig a  legpesszimistább,  amely a múlt héten 53,7 százaléknyi esélyt adott Trump választási győzelmére, és körülbelül 30 százalékot arra, hogy országos szinten is ő kap több szavazatot. Silver számít talán a legnagyobb névnek a választási modellezők körében, mivel nemcsak Barack Obama volt amerikai elnök győzelmeit jelezte előre, de 2016-ban az ő modellje adta a legtöbb esélyt egy esetleges Trump-győzelemnek. Silver már hosszú ideje  bírálja  a Demokrata Párt elitjét, amiért nem állították korábban félre a népszerűtlen Bident.  Szerinte  ugyanis Biden akkora deficittel indult Trumppal szemben, hogy Harrisnek szinte vert helyzetből kellett felküzdenie magát a mostani fej fej melletti pozícióba. A statisztikus a múlt héten azt  írta  a New York Timesban, hogy ugyan ilyen szoros felmérések mellett az 50-50 az egyetlen helyes előrejelzés, de ha a megérzéseire hallgatna, akkor Trump győzelmére tippelne. Utána persze rögtön hozzátette, hogy senki megérzéseiben sem érdemes bízni, még az övéiben sem. Silver eredetileg a FiveThirtyEight nevű közvéleménykutatás-aggregátornál dolgozott, ahonnan azonban 2023-ban távozott a modelljével együtt. A helyére G. Elliott Morris érkezett, akinek a modellje nyáron elég furcsa módon Biden győzelmét vetítette előre, miközben akkor mindenki más Trumpot tartotta favoritnak. Morris azóta saját bevallása szerint valamit változtatott a modell beállításain, október végére pedig csak egy hajszálnyival ugyan, de ők is Trump-győzelmet  tartottak  valószínűbbnek. A FiveThirtyEight oldalán a közvélemény-kutatások átlagát érdemes még nézni, ahol országos szinten Harris előnye 2,8 százalékról 1,3 százalékra  csökkent  az elmúlt hónapban. Ez sokak szerint nem lenne elég Harrisnek ahhoz, hogy behúzza az elektori kollégiumot. Az északi rozsdaövezet csatatérállamaiban (Michigan, Pennsylvania, Wisconsin) és a szoros déli és nyugati államokban (Georgia, Észak-Karolina, Nevada, Arizona) ugyanis Trump az országos szavazatarányánál jobban szerepelt az elmúlt két választáson. A legtöbb elemző úgy  gondolja , Harrisnek legalább 2–3 százalékkal Trump előtt kell végeznie az országos szavazatarányban, hogy legyen esélye az elektori kollégiumban. Hasonló történetet  mutat be  az Economist választási modellje, amelyben október végére szintén Trump került előnybe. A váltást bemutató cikkükben azt  írják , a republikánus elnökjelölt vélhetően konszolidálta a párt bázisát, így sikerült feltornásznia magát 47 és 48 százalék közé országos szinten. Azt is megjegyzik viszont, hogy az egyes államokban Trump nem erősödött annyit, mint az országos felmérésekben. A New York Timesnak a Siena Egyetemmel közös közvélemény-kutatásai az ország legjobbjának számítanak.  A választás előtti utolsó felmérésük  48 százalékot mért Harrisnek és Trumpnak egyaránt, ami a fentebb említett okok miatt inkább egy Trump-győzelmet valószínűsít. Ezzel együtt Nate Cohn, az újság fő politikai elemzője  kiemelte , lát arra utaló jeleket, hogy Trump erősödése a stabilan republikánus, illetve stabilan demokrata államokra koncentrálódik. Ez megmagyarázná azt, hogy a csatatérállamokban végzett kutatásokban miért nem látszódik annyira az országosan mért Trump-lendület. Cohn  hétfői helyzetértékelésében arról írt , hogy Harris előnye augusztus közepe óta nem volt ennyire alacsony országosan, viszont a csatatérállamok továbbra is rettentő szorosak, és egyik jelöltnek sincs kézzelfogható előnye az elnökválasztást végül majd eldöntő hét államban. Extrém esetben ez akár azt is  eredményezheti , hogy Trump országos szinten több voksot kap Harrisnél, ám mégis elveszíti a választást. Ez a forgatókönyv nem túl valószínű, ám egybeesne a 2022-es félidős választások eredményeivel, amikor a demokraták rendre felülteljesítettek a csatatérállamokban, míg a baloldali fellegvárakban a republikánusok értek el  meglepő győzelmeket . Nyolc nappal az elnökválasztás napja előtt a legnagyobb választási modellek közül a Split Ticket az egyetlen, amelyik Harris-győzelmet vetít előre. A pár amatőr választási elemző hobbiprojektjének indult, de 2022-ben meglepően pontosnak bizonyult modell október végén 53 százaléknyi esélyt  ad  a demokrata jelöltnek. Komisz közvélemény-kutatások Mindent összevetve a választási modellek legjobb esetben is csak leheletnyi előnyt prognosztizálnak egyik vagy másik jelöltnek. A helyzetet tovább bonyolítja, hogy az elmúlt hónap felmérései gyanúsan a döntetlen felé konvergáltak. Ezt persze magyarázhatja az, hogy az összes kutatónak sikerül pontosan lemérnie a verseny állását, ám néhány elemző inkább arra  hajlik , hogy a törvényszerűen előforduló kiugró értékeket inkább nem publikálják. Erre egyelőre nincsen semmi kézzelfogható bizonyíték, ám a  herdingnek  nevezett jelenség már  korábban is  vezetett rendszerszintű félremérésekhez. Ráadásul az elmúlt két elnökválasztáson a kutatók többsége jelentősen alulmérte Trump támogatottságát, ami komoly bizalmi válsághoz vezetett a szektorban. Ez pedig arra ösztönözheti a kutatókat, hogy semmilyen körülmények között ne becsüljék alá Trumpot 2024-ben. Azt lehet tudni, hogy a közvélemény-kutatók ilyen-olyan statisztikai módszerekkel megpróbálják kiküszöbölni azokat a hibákat, amelyek szerintük az elmúlt két ciklus fiaskóihoz vezettek. Egyes elemzők  szerint  ez viszont ahhoz vezethet, hogy a kutatók a ló másik oldalára esve valamelyest túlbecsülik Trump támogatottságát.         Donald Trump kampánygyűlését hirdető tábla a New York-i Madison Square Gardenen 2024. október 27-én – Fotó: Leonardo Munoz / AFP Ehhez szorosan kapcsolódik az is, hogy nagy távlatokban mérve lehetetlen megjósolni, melyik irányba fognak tévedni a közvélemény-kutatások. Ez magyarul azt jelenti, hogy csak azért, mert 2016-ban és 2020-ban is alulmérték Trumpot, még nem biztos, hogy 2024-ben is ugyanez fog történni. A 2022-es félidős választásokon például  a demokraták szerepeltek jobban  annál, mint amit a felmérések jósoltak nekik. It's the economy, stupid Akár bízunk a közvélemény-kutatásokban, akár nem, egyszerű lenne megmagyarázni Trump támogatottságának a növekedését. Egyrészt neki kedveznek a fundamentumok: Biden népszerűségi mutatója 39–40 százalék között  mozog , amerikai elnök pedig ilyen alacsony értékkel nem nyert újraválasztást. Nem véletlen, hogy a Trump-kampány megpróbálja teljesen Bidenhez láncolni Harrist. Emellett az amerikai lakosságnak nagyon negatív megélése van az ország gazdaságáról. Ezt több adatsor is igazolja: a megkérdezett amerikaiak hatvan százaléka  szerint  az amerikai gazdaság recesszióban van, a fele  szerint  jobban éltek négy éve, mint most, jelentős részük pedig a járvány után tényleg magas, de az utóbbi két évben lecsengő inflációt  tartja  az ország legfontosabb problémájának. Az amerikai gazdaság negatív megítélése azért érdekes, mert nincs összhangban az objektív mutatókkal ( erről részletesen itt írtunk ). Ugyanis az Egyesült Államok gazdasága lábalt ki a leggyorsabban a járványból, azóta pedig messze Amerika  mutatta be  a legnagyobb gazdasági növekedést a fejlett országok közül. Szintén Amerika  könyvelheti el  a legnagyobb reálbér-növekedést, amiből ráadásul az alacsony jövedelműek  profitáltak igazán . Az egy emberre eső fogyasztás valamelyest  csökkent  a Covid-járvány alatt, ám az elmúlt évben visszailleszkedett a 2020 előtti trendbe. A nagy amerikai tőzsdeindexek továbbra is rekordközeli értéken állnak, a Nemzetközi Valutalap pedig épp októberben  javította  az országra vonatkozó előrejelzéseit. Az amerikai lakosság ráadásul annak ellenére ítéli meg borúsan az ország gazdasági állapotát, hogy a saját pénzügyi helyzetét jellemzően jóként  írja le . A lakosság gazdasági attitűdjeit vizsgáló michigani fogyasztói bizalmi index például  soha nem mért  akkora eltérést a szubjektív és objektív mutatók között, mint az elmúlt két évben. Egyes elemzők azzal  vágnak vissza  a hurráoptimistáknak, hogy az amerikai lakosság a nyolcvanas évek óta nem tapasztalt olyan magas inflációt, mint az elmúlt pár évben, így érthető, miért mérgesek a választók (az már más kérdés, miért Bident teszik felelőssé, amikor az egész világon magas infláció tombolt). Ráadásul az ember hamarabb észreveszi azt, hogy drágult egy átlagos bevásárlása, mint azt, hogy a korábbi évekhez képest több mindent tud venni a fizetéséből. Akármi is a lakosság borús helyzetképének az oka, a választók jellemzően Trumpot  tartják  alkalmasabbnak arra, hogy javítson a gazdaság helyzetén. Ez jelentős előny egy olyan időszakban, amikor az emberek elsöprő többsége úgy gondolja, jobban élt négy évvel ezelőtt. Trump újra előhúzta a bevándorlást Trump emellett több kardinális kérdésben is sikeresen tematizálni tudta a kampányt. A nyugati világ többi országához hasonlóan például Amerikában is jelentős jobbra tolódás zajlik a bevándorlás kérdésében, Trump pedig megpróbálja Harrist gyengekezű bürokrataként keretezni, aki képtelen volt megvédeni az ország határait. Trump azt használja ki, hogy Biden még korábban Harrisre bízta a rendrakást a mexikói–amerikai határon kialakult helyzetben. Az illegális határátlépések száma ugyanis  rekordméreteket öltött  Biden elnökségének első éveiben, ami egy idő után komoly fejtörést jelentett az elnöknek. A határátlépések száma végül csak Biden 2023-as rendeletével kezdett el csökkenni.         Kamala Harris a mexikói–amerikai határon a határőrség helyi vezetőjével az arizonai Douglasban 2024. szeptember 27-én – Fotó: Rebecca Noble / AFP Trump a hétvégén tartott kampányrendezvényeinek is  központi témájává tette a kérdést . A korábban egy konteó nyomán az ohiói Springfieldbe  kutya- és macskaevő haiti migránsokat  vizionáló republikánus elnökjelölt vasárnap a Madison Square Gardenben tartott  kampányeseményén odáig jutott , hogy a migránsokat elvetemült és vérszomjas bűnözőknek nevezte, és megígérte, hogy ha megválasztják, az amerikai történelem legnagyobb deportálási programját indítja el. Ugyanezen a kampánygyűlésen Tony Hinchcliffe humorista Puerto Ricót pedig egy lebegő szemétszigetnek nevezte – ugyan a sziget nem ad elektorokat, és nem szavazhat az elnökválasztáson, a fontos csatatérállam Pennslyvaniában nagy számú Puerto Ricó-i közösség él. Harris korábban el is látogatott egy Puerto Ricó-i étterembe Philadelphiában, Pennsylvania legnagyobb városában. Az ehhez hasonló kijelentések így kedvezhetnek Harrisnek, miközben az orosz–ukrán háborúhoz és a közel-keleti konfliktushoz köthető külpolitikai zűrzavar sem segít neki. Ökölszabály, hogy instabil időszakokban az erőskezűnek gondolt vezetők felé húznak az emberek, Trump és Harris közül pedig a jelek szerint többen előbbit gondolják erősebbnek. (A kampány legfontosabb külpolitikai vonatkozásait  legutóbbi Elektor adásunkban is átbeszéltük .) Erre még rátesz egy lapáttal, hogy Izrael háborúi megosztják a demokrata tábort. Miközben a republikánusok egyértelműen Izrael mellett sorakoztak fel (egy hangos izolacionista kisebbséget leszámítva), addig a demokraták balszárnya inkább a palesztinokkal szimpatizál, és ellenzi Biden Izrael-párti politikáját. Az elmúlt hónap eseményei, például az Izraelbe egy éve rendszeresen átlövő  Hezbollah ellen Libanonban megindított  szárazföldi műveletek vagy  Jahjá Szinvár Hamász-vezér likvidálása , pedig napirenden tartják a kérdést, állandóan arra kényszerítve Harrist, hogy megnyilvánuljon egy számára politikailag rettentő nehéz ügyben. Jó példája a demokrata tábor megosztottságának az arab származású amerikaiak helyzete, akik ugyan országos szinten nem befolyásolják lényegesen a végeredményt, ám a kulcsfontosságú Michigan államban döntő szereppel bírhatnak. Itt ugyanis az állam lakosságának körülbelül két százalékát  teszik ki , és így a mérleg nyelve lehetnek egy szoros választáson. Ezek a szavazók jellemzően konzervatívak társadalmi kérdésekben, ám a republikánusok muszlimellenes retorikája miatt sokáig biztos demokrata szavazóknak számítottak. A gázai konfliktus miatt azonban nagy számban pártoltak el Bidentől, helyszíni riportok  szerint  pedig többen annak ellenére tervezik Trumpot támogatni, hogy a republikánus jelölt még inkább szabad kezet adna Izraelnek. A két jelölt stratégiája Miközben Trump az inflációval és bevándorlásellenességgel kampányol, addig a  Beyoncéval is együtt kampányoló Harris  az abortuszhoz való jog megvédését és Trump beszámíthatatlanságát helyezi előtérbe. Harris témái reflektálnak a tágabb kampánystratégiájára, amelyben a képzett, alapvetően konzervatív választókat próbálja meggyőzni. Évtizedes trend a nyugati világban, hogy a sokáig baloldali pártokra szavazó szegényebb, képzetlen rétegek átvándorolnak a populista jobboldalra, míg a diplomás, gazdag választók a liberális értékeket védő balos pártok felé mozognak. Harris ezt a hullámot próbálja meglovagolni, többek között úgy, hogy Dick Cheney volt alelnök lányával, Liz Cheney egykori republikánus kongresszusi képviselővel együtt  kampányolt . Harris ezek mellett elment a jobboldali médiabirodalom zászlóshajójának számító  Fox News stúdiójába , ahol egy meglehetősen ellenséges interjúban mutatta be magát a konzervatív nézőközönségnek. A közel félórás interjú során Harris próbálta elhatárolni magát Biden elnökségétől, és váltig állította, nyitott a republikánusokkal való együttműködésre. A foxos szereplése sok elemző  szerint  rámutatott kampányának egyik legnagyobb ellentmondására. Harrisnek ugyanis úgy kéne a változás jelöltjeként beállítania magát egy olyan országban, ahol a lakosság közel 80 százaléka szerint rossz irányba mennek a dolgok, hogy közben egy népszerűtlen adminisztráció második embere. Mindeközben Trump Joe Rogan podcastszupersztárral  ült le  háromórás beszélgetésre, illetve különböző  kriptovaluta-influenszerekkel kampányolva  próbálja megszólítani a fiatal, mindenféle elittel szemben bizalmatlan választókat. Trumpék egyértelműen a politika iránt kevésbé érdeklődő, de a rendszerben csalódott szavazókban látják a győzelem kulcsát, akiket ilyen unortodox csatornákon keresztül tudnak elérni. Az egyelőre nem tiszta, melyik jelölt kampánya bizonyul sikeresebbnek. Az viszont egyértelmű, hogy a republikánusok  meglepően jól szerepelnek  a korai szavazók között, akik közt 2020-ban és 2022-ben is sokkal több volt a demokrata. Ez jelenthet nagyon erős republikánus mozgósítást, de akár azt is, hogy az előző ciklusokban a választás napján szavazó republikánusok előbb adják le a voksukat. A korai szavazókkal mindenesetre óvatosan kell bánni több dolog miatt is: egyrészt nem lehet tudni, hogy az egyes párt regisztrált szavazói kire szavaztak, másrészt sok államban olyan kevesen szavaznak a választás napja előtt, hogy nem érdemes túl sok mindent belelátni a szavazók viselkedésébe. Előfordulhat tehát, hogy ugyan sok republikánus választó megy el szavazni, de ezek nagyobb arányban szavaznak át Harrisre, mint az előre látható. ", "site": "https://telex.hu/rovat/kulfold"}
{"title": "\n        Von der Leyen: A grúzoknak joguk van tudni, mi történt a választások hétvégéjén\n       ", "body": "\nNincs semmiféle ok, ami miatt Vlagyimir Putyin orosz elnöknek bele kellene szólnia a fiatal grúzok, ukránok vagy éppen a moldovaiak jövőjébe, jelentette ki Brugge-ben tartott sajtótájékoztatóján Ursula von der Leyen az Európai Bizottság elnöke, aki arról beszélt, hogy független vizsgálatra van szükség annak feltárására, hogy kiderüljön, milyen szabálytalanságok történtek a múlt vasárnap, Grúziában tartott választáson, írja az MTI. A Bizottság elnöke rámutatott, hogy Grúzia népe már sok éve küzd a demokráciáért, és mint fogalmazott, a grúzoknak, mint minden európainak, uralniuk kell saját sorsukat. Von der Leyen kiemelte, hogy Ukrajna népe nemcsak a túlélésért, hanem Európáért is harcol, és szerinte ez tartja életben őket az immár ezernapos, teljes körű orosz háború jelenlegi szakaszában is. Azt akarják, hogy gyerekeik félelemtől mentesen éljenek, és egy egységes és békés Európában nőjenek fel. Azt akarják, hogy senki ne álljon törekvéseik útjába, tette hozzá. „Tudom, hogy egyesek szkeptikusak az Oroszország Ukrajna elleni, nem szűnő agressziójához kapcsolódó bizonytalanságok, valamint az uniós bővítés költségei miatt” – fogalmazott Von der Leyen, majd hozzátette: egy rosszul működő unió költsége azonban sokkal magasabb. Azt üzenné a tekintélyelvű vezetőknek szerte a világon, hogy a nyers erő megtörheti a szabad emberek szabad akaratát. „Nem hagyhatjuk, hogy ez megtörténjen” – fogalmazott. Von der Leyen lenyűgözőnek nevezte a fejlődést, amelyet Ukrajna az elmúlt években elért. A Bizottság elnöke méltatta Ukrajna azon erőfeszítéseit is, amelyekkel elérte az uniós tagjelölti státuszt, és megkezdte a tárgyalásokat, miközben háborút vív a túlélésért. Korábbi cikkünkben részletesen olvashattak a Grúziában múlt vasárnap zajlott választásról, amely a 12 éve hatalmon lévő,  oroszbarát Grúz Álom nevű kormánypárt győzelmével zárult , majd heves tiltakozások követték. Orbán Viktor elsőként gratulált a győztesnek, hétfőn pedig váratlanul  Tbiliszibe utazott, ahol ellentüntetők fogadták  és kifütyülték. ", "site": "https://telex.hu/rovat/kulfold"}
{"title": "\n        Megbüntették a választók a korrupciós botránytól megtépázott japán kormánypártot\n       ", "body": "\nSzokatlan politikai bizonytalanságba került Japán, miután  a vasárnap tartott előhozott választásokon  nem sikerült többséget szereznie a parlament alsó házában a két kisebb megszakítással 1955 óta folyamatosan kormányzó Liberális Demokrata Pártnak (LDP). A korrupciós botránytól megtépázott párt és szövetségese majdnem hetven helyet veszített, és még koalíciós partnerével együtt sem került többségbe. Ugyanakkor az ellenzéki pártok egyikének sem sikerült megszereznie a parlamenti helyek több mint felét a világ negyedik legnagyobb gazdaságában, és egyelőre nem látszik, hogy mely pártok tudnak majd koalíciós kormányt alakítani. Az előrehozott választásokat október elején írta ki Isiba Sigeru kormányfő, rögtön azután, hogy átvette a miniszterelnöki pozíciót elődjétől, Kisida Fumiótól. A párton belüli ellenzék kulcsfigurájának számító politikus abban bízott, hogy a választók bizalmat szavaznak neki, és ezzel megerősíti pozícióját a párton belül, de ez a húzása végül nem jött be, miután nem kezdett bele azoknak a reformoknak a végrehajtásába, amiket kormányfői kinevezése után ígért. „Az emberek abban bíztak, hogy megjavítja az LDP-t, de végül csalódottan vették tudomásul, hogy egyre olyanabb lett, mint az LDP” –  mondta a Washington Postnak  Mikahara Izuru, a Tokió Egyetem kormányzati szakértője. A közvélemény-kutatások szerint a választókat leginkább az motiválta, hogy megbüntessék a kormánypártot a korrupciós botrányok miatt, de szakértők szerint a főleg a fiatalokat sújtó gazdasági nehézségek is komoly szerepet játszottak a kormánypárt bukásában. Teljes bizonytalanság A vasárnapi választáson az LDP több mint ötven helyet veszítve mindössze 191 képviselői helyet szerzett az alsóházban, és koalíciós partnerével, a Kómeitó párttal együtt is csak 215 helyet tudhat magáénak a 465 fős parlamentben. Ez összesen 64-gyel kevesebb, mint az eddigi 279 helyük, és  jócskán elmarad  attól a 233-tól is, amire a többségük megtartásához minimum szükségük lett volna. A legnagyobb ellenzéki párt, az Alkotmányos Demokrata Párt (CDP) közben a korábbi 98-ről 148-ra növelte képviselőinek számát, és több kisebb, köztük szélsőbaloldali és -jobboldali párt is több képviselői helyet szerzett. A választáson rekordszámú,  314 női jelölt indult , és  73-an nyertek , ami új csúcsnak számít.         A választási adminisztrációs bizottság tisztviselői számolják a szavazatokat október 27-én – Fotó: Richard A. Brooks / AFP Isiba vasárnap súlyos ítéletként jellemezte az eredményeket, hozzátéve, hogy a választók azon „erős vágyuknak adtak hangot”, hogy az LDP nézzen magába. Hétfőn pedig közölte, hogy  hatalmon szeretne maradni , és nem engedni, hogy „politikai vákuum” alakuljon ki az országban. Egyben a korrupciós botrányokra utalva  jelezte , hogy széleskörű reformokat akar bevezetni a politikai pénzügyi támogatások rendszerében. A japán alkotmány értelmében a pártoknak harminc napjuk van a választás után a kormányalakításra. Szakértők szerint arra nagyon kevés az esély, hogy a parlamentbe bejutott nyolc ellenzéki párt közül több összeálljon, és koalíciós kormányt alakítsanak, így az is elképzelhető, hogy Isiba vezetésével kisebbségi kormány fogja irányítani Japánt. A CDP vezetője, Noda Josihikó ugyanakkor a választás után tartott sajtótájékoztatóján kijelentette, hogy az eredmények azt mutatják, hogy a kormánykoalíció megbukott, és „ez csak a kezdet”, megpróbálnak együttműködni más ellenzéki pártokkal a koalícióalakításra. Büntettek a választók Japánban nincsenek hozzászokva az emberek hasonló változásokhoz. A LDP 1955 óta gyakorlatilag folyamatosan hatalmon volt, csak kétszer veszítettek a választásokon. Először 1993-ban, amikor korrupciós botrányok, valamint az ingatlanlufi kipukkanása után kialakult gazdasági recesszió miatt büntették meg a kormányt a választók; majd 2009-ben, amikor a gazdasági fellendülés elmaradása miatt szavaztak ellenük. Azonban az ellenzék teljesítménye mindkét esetben elmaradt a várakozásoktól, és az LDP hamar újra hatalomra is jutott. A párt tekintélyét az elmúlt években két nagyobb botrány tépázta meg.  Az Abe Sinzó volt kormányfő elleni merénylet  után nyilvánosságra került, hogy a dél-koreai Mun Szonmjong által alapított Egyesítő Egyháznak milyen nagy befolyása volt a kormánypárt tagjaira. Tavaly decemberben pedig egy korrupciós botrány okozott óriási felháborodást, ami után  négy miniszter is lemondott , az ügyészség pedig vizsgálatot indított, miután kiderült, hogy a kormánypárt több tucatnyi tagja öt év alatt összesen több mint ötszázmillió jen (mai árfolyamon 1,2 milliárd forint) értékben tett el be nem jelentett adományokat. Januárban már  az első letartóztatások is megtörténtek .         Isiba Sigeru japán miniszterelnök, a kormányzó Liberális Demokrata Párt (LDP) elnöke sajtóértekezletet tart az előrehozott parlamenti választások utáni napon a párt tokiói székházában 2024. október 28-án – Fotó: Kim Kyung-hoon / Reuters A botrányt az LDP azzal próbálta túlélni, hogy szeptemberben új miniszterelnököt választottak. A 67 éves egykori honvédelmi miniszter, Isiba Sigeru azzal  szerzett híveket magának , hogy bátran kritizálta az LDP vezetőit, és korrupció elleni harcot, széleskörű reformok végrehajtását ígérte. Október elsején nevezték ki kormányfőnek, és egy hétre rá mát előhozott választásokat is írt ki, abban bízva, hogy esetleges győzelmével megerősíti pozícióját a több, egymással versengő frakcióból álló párton belül. Népszerűsége azonban rohamosan csökkenni kezdett, ahogy egymás után lépett vissza a beharangozott reformterveitől. Elmaradt változások „Arra számítottam, hogy Isiba végrehajt pár reformot, hogy megszabadítsa az LDP-t a korrupt imidzsétől” –  mondta a New York Timesnak  Jamagucsi Jiro. A tokiói Hoszej Egyetem politológusa szerint azonban úgy tűnt, hogy a pártja, ami eddig „halogatta a valódi reformokat, és súlyos problémákat hagyott meg a japán gazdaságban és társadalomban”, végül felőrölte a kormányfőt, aki egymás után tette az engedményeket a pártja ultrakonzervatív tagjainak olyan kérdésekben, mint a melegházasság engedélyezése vagy az a japánokat erősen megmozgató javaslat, hogy a nőknek ne legyen törvényileg kötelező felvenniük férjük családnevét. Az inflációtól, stagnáló bérektől és a főleg a fiatalokat érintő csökkenő életszínvonal miatt frusztrált választókat az exit pollok szerint azonban nagy többségben főleg a korrupciós botrányok motiválták, amikor elmentek szavazni. „Úgy tűnik, hogy ez a választás azokról a szavazókról szólt, akinek elegük van egy olyan pártból és politikusokból, akiket korruptnak tartanak” –  mondta a BBC-nek  Jeffrey Hall, a Kanda Egyetem nemzetközi tanulmányok tanszékének előadója. A Tokió Egyetem politológusprofesszora, Makihara Izuru pedig  az AP-nek azt mondta , hogy csak erősödött a korrupciós botrány miatti kritika a közvéleményben, és „ez nem fog egykönnyen elmúlni”. ", "site": "https://telex.hu/rovat/kulfold"}
{"title": "\n        Gengszterekből álló halálosztagot tartott fenn polgármesterként a volt Fülöp-szigeteki elnök\n       ", "body": "\nPolgármesterként saját halálosztagot tartott fenn helyi bűnbandák ellen Rodrigo Duterte volt Fülöp-szigeteki elnök – írja az MTI a volt elnök hétfői szenátusi meghallgatása alapján. Duterte ugyanakkor határozottan tagadta, hogy kábítószer-ellenes kampánya során utasítására a rendőrség végzett volna tömegesen a kereskedőkkel vagy a fogyasztókkal. A hágai székhelyű Nemzetközi Büntetőbíróság (ICC) főügyésze 2018-ban előzetes vizsgálatot indított Duterte ellen emberiesség elleni bűncselekmények miatt, 2020-ban pedig teljes vizsgálatot kért ellene a 2016-os hatalomra kerülésével elkezdődött „drogháború” ügyében. A televízióban is közvetített meghallgatás a politikai életből 2022-ben távozó Duterte első nyilvános szereplése volt a kábítószer-ellenes kampány alatti gyilkosságok ügyében. Duterte 1988 és 2016 között kisebb-nagyobb megszakításokkal 25 évig állt Davao város élén, mielőtt államfővé választották. A volt elnök 2016-ban hozta először nyilvánosságra, hogy Davao város polgármestereként „saját kezűleg” végzett feltételezett bűnözőkkel, akkor arra hivatkozott, hogy „példát akart mutatni” a rendőrségnek. A volt elnök mostani meghallgatásán pedig elismerte, hogy polgármestereként gengszterekkel öletett meg más bűnözőket. „Ha akarják, most is beismerhetem: egy hétfős halálosztagot tartottam fenn, de az nem rendőrökből, hanem gengszterekből állt” – közölte hozzátéve, hogy a bűnözők jól tudták, „ha nem végeznek a számukra kijelölt célszeméllyel, akkor ő végez velük”. A volt elnök felelősséget vállalt az elnöksége alatti gyilkosságokért, de azt állította, soha nem adta parancsba a rendőrparancsnokoknak, hogy önhatalmúlag öljenek meg embereket. A meghallgatáson jelen volt a Duterte drogellenes kampányát végrehajtó országos rendőrfőkapitány, a jelenleg szenátusi tisztséget betöltő Ronald Dela Rosa is, aki megerősítette a volt elnök szavait. „Régóta gyilkolok, az igazságügyi minisztérium mégsem indított ellenem egyetlen eljárást sem mind a mai napig” – hangsúlyozta Duterte. A gyilkosságokat korábban vizsgáló Leila de Lima volt szenátor – Duterte egyik leghangosabb kritikusa – a meghallgatáson elmondta, hogy ugyan az ügyben rendelkezésükre állt elegendő bizonyíték, és szemtanúi is voltak a gyilkosságoknak, de a hatalmon levő Duterte ellen senki nem mert tanúskodni. Szerinte most eljött a lehetőség olyan szemtanúk felbukkanására, akik segíthetnek a volt elnök és társai elleni vádemelésben. „Ha újból lehetőségem lesz rá, mindannyiótokat eltörlöm a föld színéről” – üzente Duterte a drogdílereknek és bűnözőknek, akik szerinte a hatalomból való távozása óta folytatják tevékenységüket. Rodrigo Duterte súlyos kijelentései mellett az emberi jogok figyelmen kívül hagyásával és Nyugat-ellenes kijelentéseivel tett szert nemzetközi hírnévre. Aktivisták szerint igazi „emberi jogi sorscsapás” volt, aki a feltételezett kábítószer-kereskedők tömeges meggyilkolása mellett az ellenzéki média, a katolikus egyház és az ellenzék ellen is gátlástalan támadásokat intézett. ", "site": "https://telex.hu/rovat/kulfold"}
{"title": "\n        Negyven katonát öltek meg a Boko Haram fegyveresei Csádban, ahova hamarosan magyar katonai misszió indul\n       ", "body": "\nA csádi hadsereg mintegy negyven tagja halt meg a Boko Haram dzsihadista szervezet támadásában az ország nigériai határa közelében –  írja a France24  a csádi kormány közlésére és helyi forrásokra hivatkozva. Egy több mint kétszáz katonát elszállásoló laktanyára támadtak a Boko Haram tagjai az AFP tudósítása szerint. A hírügynökségnek egy neve elhallgatását kérő forrás azt mondta, a Boko Haram tagjai átvették az irányítást a helyőrség felett, magukhoz vették az ott tárolt fegyvereket, majd felgyújtották a nehézfegyverekkel felszerelt harci járműveket, mielőtt elhagyták a helyszínt. Csád elnöki hivatala közleményben tudatta, hogy a támadás az ország nyugati részén fekvő Ngouboua közelében történt, és mintegy negyven ember halálát okozta. A tájékoztatás szerint Mahamat Idriss Deby Itno csádi elnök hétfőn reggel a helyszínre látogatott, és hadműveletet indított azzal a céllal, hogy felkutassák a támadók rejtekhelyeit. Ez nem lesz egyszerű feladat, ugyanis a Csád-tó és annak mocsarai, kisebb szigetei kiváló búvóhelyül szolgálnak a dzsihadista csoportok számára. A Boko Haram 2009-ben felkelést indított Nigériában, az ebből kibontakozó konfliktusban mint 40 ezer ember vesztette életét és kétmillióan vesztették el az otthonukat. A szervezet azóta is aktív, időközben tevékenysége átterjedt a  szomszédos országokra is. A csádi katonai helyzet és a Boko Haram aktivitása Magyarországról azért is érdekes, mert a magyar kormánynak terrorellenes együttműködése van Csáddal, amelynek keretében  csádi katonai misszió  is megy az afrikai országba maximum kétszáz katonával. Ennek előkészítésében  részt vett Orbán Viktor fia, Orbán Gáspár is , de még nincs döntés arról, pontosan mikor indulnak Csádba a magyar katonák. Hogy mi lehet a magyar kormány célja a csádi misszióval, arról szakértők is csak találgatnak. A VSquare oknyomozó portál információi szerint  a magyar kormány katonai hírszerző központot akar létrehozni Csádban . Szalay-Bobrovniczky Kristóf honvédelmi miniszter  szerint  a magyar–csádi együttműködés stratégiai fontosságú nemcsak Magyarország, de egész Európa számára. ", "site": "https://telex.hu/rovat/kulfold"}
{"title": "\n        Hadrendbe állíthatóvá fejlesztik Izraelben a Fénypajzs nevű légvédelmi lézerfegyvert\n       ", "body": "\nIzrael kétmilliárd sékelért (mintegy 200 milliárd forintért) hadrendbe állíthatóvá fejleszti Fénypajzs nevű légvédelmi lézerfegyverét – írja az MTI a hétfőn a fegyvergyárakkal szerződést kötő védelmi minisztérium bejelentése nyomán. A minisztérium az Elbit Systems és a Rafael Advanced Defence Systems védelmi technológiai vállalatokkal kötött erről megállapodást. A fegyverrendszert héberül Fénypajzsnak, angol változatában pedig Iron Beamnek (Vassugár) nevezik. A megállapodást a minisztérium közleménye szerint egy nappal azután írták alá, hogy Éjal Zamír, a védelmi minisztérium főigazgatója utasítást adott a lézerrendszerek gyártásának bővítésére. „A háború kitörése óta a védelmi minisztérium több tízmilliárd sékel (több ezer milliárd forint) értékben írt alá hazai, »kék-fehér« megrendeléseket, amelyek erősítik Izrael önállóságát a fegyvergyártásban, az izraeli hadsereg (IDF) képességeinek fejlesztésében” – mondta Zamir. „Elsődleges célunk a külföldi forrásoktól való függés csökkentése és az izraeli ipar erősítése” – tette hozzá. A Rafael gyár honlapja szerint fejlesztés alatt álló lézerágyújuk nagy hatékonysággal hárítja el a fenyegetéseket akár több kilométeres távolságból. A lézeres légvédelem sokkal olcsóbb, mint az elfogórakétákkal működő Vaskupola rendszer, amelynek rakétái darabonként több tízezer dollárba kerülnek. A Fénypajzs mögött álló technológiáról  itt írtunk bővebben. A fénypajzs ezzel szemben mintegy két dollár értékű elektromos energiát használ fel „lövésenként”. A Fénypajzsot már tesztelték korábban többször is, és képes volt elfogni rakétákat és más rövid hatótávolságú légieszközöket, drónokat. Ezért döntöttek úgy, hogy már elérte azt a technológiai fejlettséget, amely indokolja országos telepítését a Vaskupola ütegeinek kiegészítésére és megerősítésére. Több országban, köztük az Egyesült Államokban is vannak már tesztelési szakaszba eljutott lézeres elfogórendszerek, de egyelőre egyik teljesítménye sem éri el az izraeli Fénypajzsét. ", "site": "https://telex.hu/rovat/kulfold"}
{"title": "\n        Megtiltották a kutatóintézeteknek, hogy használják az MTA nevet\n       ", "body": "\nKörlevélben szólították fel a Magyar Tudományos Akadémiától elcsatolt kutatóintézetek főigazgatóit, hogy az addig használt MTA nevet december 31-ig mindenhonnan távolítsák el:az intézmények logójából, az épületek tábláiról, minden hivatalos dokumentumról, formanyomtatványról, az elektronikus levelezőrendszerből és a telefonközpontok hangautomata felvételéből is. Helyette pedig használják az Eötvös Loránd Kutatási Hálózat logóját, ezzel jelezve, hogy most már ehhez a kutatóhálózathoz tartoznak,  írja  a Népszava. Maróth Miklós, az Eötvös Loránd Kutatási Hálózat (ELKH) elnöke azt is mondta a főigazgatóknak, hogy ha sajtóanyagot adnak ki, vagy nyilatkoznak a médiában, az „MTA+intézmény név helyett az ELKH+intézmény nevet szíveskedjenek használni”. A levelet Szabó Szabolcs parlamenti képviselő  osztotta  meg Facebook-oldalán, aki szerint „új szintre lépett az MTA egykori kutatóintézeteinek szétverése”, és mindez szembemegy Palkovics László innovációs miniszter és Lovász László, az MTA korábbi elnöke által tavaly márciusban aláírt szándéknyilatkozattal, amiben arról állapodtak meg, hogy az intézetek használhatják az MTA névjegyét, „ha az MTA követelményeinek megfelelnek”. 2018-ban egy, a költségvetés átalakítására vonatkozó tervvel kezdődött, 2020 augusztusában pedig a teljes kutatóhálózat erőből áttolt elvételével fejeződött be a Magyar Tudományos Akadémia átalakítása, mellyel a kormány a legfontosabb intézményrendszerétől fosztotta meg az Akadémiát. Az MTA elnökeként második ciklusát töltő Lovász László posztjára elsöprő eséllyel pályázó Freund Tamás a folyamat során kényes helyzetbe kormányozta magát, egy Orbán Viktornak írt levelében ugyanis a közéletet mételyező társadalomtudósokat kritizálva igyekezett jó pontokat szerezni a kormánynál. Freund ezzel a levéllel és későbbi nyilatkozataival nem vívta ki kollégái egységes támogatását, és riválisával, Pléh Csabával ellentétben nem akart konfrontálódni a kormánnyal sem. Elvtelen szervilizmussal viszont így sem lehet vádolni, Orbánnak írt levelében helytelenítette a kutatóhálózatok elcsatolását, és hevesen kritizálta Palkovics László innovációs és technológiai minisztert is. Szűk két hónappal azután, hogy a várakozásoknak megfelelően Freund lett az MTA új elnöke, a világhírű agykutató ismét keményen nekiment Palkovicsnak, miután kiderült, hogy a miniszter belenyúlt az OTKA pénzosztásába. Az Akadémia vezetője szerint a döntés a rendszer hitelességét sodorta veszélybe, a miniszter azonban erre reagálva leszögezte, hogy a jövőben is fenntartja a jogot a konszenzussal létrejött pályázati rangsorok megváltoztatására. Emellett hangsúlyozta a kutatásokra szánt kormányzati támogatás mértékét, és közölte, hogy nem pusztán miniszterként, hanem a tudomány művelőjeként is értékelte a tudományos kutatásokat. ", "site": "https://telex.hu/rovat/belfold"}
{"title": "\n        Áthajtott a szemközti sávba, és árokba hajtott egy sofőr Debrecen körül\n       ", "body": "\nEgy több méter mély árokba zuhant autójával egy 42 éves férfi Hajdú-Bihar megyében kedden kora reggel, miután autójával Haláp felől Debrecen irányába haladva áthajtott a szemközti forgalmi sávba. A balesetben a sofőr megsérült, a mentők kórházba szállították, írja a  Police.hu . A körülményeket a rendőrség vizsgálja.         Fotó: Police.hu (Borítókép: Police.hu) ", "site": "https://telex.hu/rovat/belfold"}
{"title": "Tolvai Reni aztán nem aprózza el: megint plasztikáztatott - ez a testrésze mostantól sokkal nagyobb - Fotó ", "body": "Az énekesnő látványos változáson ment keresztül. \nCsak pár napja volt, hogy Tolvai Reni a Borsnak bevallotta:  hat éve megcsináltatta a cicijét , és nagyon úgy tűnik, hogy az exkluzív vallomás annyira felszabadította az  isteni testű énekesnőt , hogy most már az apróbb beavatkozásokat is meg meri mutatni. Reni a napokban járt szájfeltöltésen a sztárok plasztikai sebészénél,  Krasznai Zsoltnál , az eredményt pedig büszkén osztotta meg Insta-szorijában. Önnek tetszik a változás? ", "site": "https://www.borsonline.hu/cimke/tolvai-reni"}
{"title": "Tolvai Reni az elhunyt édesapjáról: Hiszek benne, hogy apu álmomban üzen ", "body": "<p>Nehéz időszak a nyár vége Tolvai Reninek és családjának, mivel az énekesnő szeretett édesapja négy évvel ezelőtt, augusztus 29-én hunyt el.</p> \nTolvai Reni édesapja csak 52 éves volt, amikor egy családi nyaralás során életét vesztette . A sors úgy hozta, hogy Reni  édesanyájnak születésnapja pont a tragédia évfordulója után két nappal van , így ez életük végéig beárnyékolja az ünnepi hangulatot. –  Nem tudjuk ezt szétválasztani. Most már legalább tudunk rá úgy emlékezni, hogy vicces sztorikat mesélünk róla és a szépre, jóra koncentrálunk, így mindenesetre könnyebb  – mondta a Borsnak Tolvai Reni.                  A bejegyzÃ©s megtekintÃ©se az Instagramon                         TR (@tolvaireni) Ã¡ltal megosztott bejegyzÃ©s Mivel  a családfőt Nagyváradon temették el, minden évben nem tudnak kiutazni az évfordulóra , de az énekesnő itthon is megemlékezik róla. Sőt, nem telik el nap anélkül, hogy a fejében járna a tragédia. Minden nap imádkozom és apát is mindig belefoglalom az imámba – folytatta lapunknak Reni.                  A bejegyzÃ©s megtekintÃ©se az Instagramon                         TR (@tolvaireni) Ã¡ltal megosztott bejegyzÃ©s Az énekesnő azt mondta,  sokat segített számára a feldolgozásban az édesapja emlékére készített dal, ám el kellett teljen másfél-két év ahhoz, hogy szavakba tudja önteni az érzéseit.  A fiatal énekesnő óriási megkönnyebbülést érzett, amikor szerzeményét közzétette. Azon kívül, hogy sok együttérző és pozitív visszajelzést kapott,  sokat jelentett számára, hogy másoknak is segíteni tudott általa. Érdekes, hogy eddig nem hittem abban, hogy a holtak álmunkban üzennek, de mióta apa eltávozott, ezt másképp gondolom. –  Már egyre ritkábban látom álmaimban, de akkor egész nap emlékszem rá és igyekszem gondolatban közel kerülni hozzá. Ami érdekes, hogy mindig tengerparti környezetben vagyunk, úgy voltunk együtt utoljára, ezért az emlékeimben mindig nagyon boldogok vagyunk  – mesélte Tolvai Reni.                  A bejegyzÃ©s megtekintÃ©se az Instagramon                         TR (@tolvaireni) Ã¡ltal megosztott bejegyzÃ©s Közel áll az anyukájához Reni és édesanyja irigylésre méltó anya-lánya kapcsolatot ápolnak. Együtt kezdtek életmódváltásba is a karantén idején, ami nagyon jól működik. Anyukája egyébként is ezzel foglalkozik, a világ egyik legsikeresebb életmód-tanácsadó cégénél szakértőként tevékenykedik. – Egy évvel ezelőtt még nem így néztünk ki, de ez a módszer nagyon hatásos. Együtt döntöttük el tavaly, a karantén időszakban, hogy életmódváltásba kezdünk. Anya szerencsére szakértő a témában, képzésekre is jár, így ő támogat engem mindenben – árulta el a Borsnak Reni. ", "site": "https://www.borsonline.hu/cimke/tolvai-reni"}
{"title": "\n        Magyar Péter: A nemzeti minimumra törekszünk, azon túl nem érünk rá a napi politikáról vitatkozni\n       ", "body": "\n„Mindenki támadni fog bennünket, a legalantasabb eszközökkel és a legalpáribb hazugságokkal. Mindent el fognak követni: új baloldali és jobboldali pártokat fognak létrehozni, régi és új szereplőkkel. Zsarolni és fenyegetni fognak” – írja Magyar Péter  egy keddi bejegyzésében . A posztban a Tisza Párt elnöke nem egy konkrét ügyre reagál, hanem általánosságban ír a párt terveiről, elképzeléseiről, és az általa látott kihívásokról. Azt írja, hogy a párt minden mozdulatát, döntését a kormányváltásnak rendelik alá, és ma már néppárt, így tagjai „konzervatívok, liberálisok, nemzeti radikálisok, szociáldemokraták és kereszténydemokraták is”. Emiatt belátja, hogy nem fognak mindig mindenben egyetérteni. „A nemzeti minimumra kell és fogunk építeni, hogy együtt, magyarok millióival lezárhassuk a Nemzeti Együttbűnözés Rendszerét.” Ehhez viszont azt gondolja, arra van szükség, hogy 2026-ban mindenki a Tiszára szavazzon. „Aki 2026-ban nem a valódi kihívóra, a Tisza Pártra voksol, az Orbán Viktort tartja hatalomban a szavazatával.” Magyar azt írja, hogy túl nagy a tét ahhoz, hogy „a nemzeti minimumon túl most napi politikai kérdésekben vitázzunk egymással”. Pont hétfőn, a Fővárosi Közgyűlésben  nem szavazták meg  azt a tervezetet, amit Karácsony Gergely nyújtott be a diáktüntetéseket szervező három szervezet javaslatából. Magyar ezt azzal indokolta, hogy nem elég, ha csak ez a három szervezet kap szót, mert a Tisza minden budapesti diák érdekeit figyeli. Igaz, a tervezet nem a szervezetek tagjait érintették, a benne foglalt kedvezmények, önkormányzati szolgáltatások minden budapesti diáknak jártak volna. Erről Baranyi Krisztina posztolt a Facebookon, amire Magyar azzal reagált, hogy a poszt tartalma hazugság. A pártelnök keddi bejegyzésében azt írja, hogy mindenki támadni fogja őket, és a „jelenlegi politikai elit, annak minden tagja, abban érdekelt, hogy a mostani rendszer fennmaradjon, hiszen ebből élnek húsz éve”. „Ha egy pillanatra is megingunk, hátat fordítunk, vitatkozni kezdünk vagy lehajtjuk a fejünket, akkor egyszerre vetik magukat ránk” – írja. ", "site": "https://telex.hu/rovat/belfold"}
{"title": "\n        Mégsem mond beszédet Věra Jourová azon a pénteki konferencián, ahol Varga Judit is vendég lesz\n       ", "body": "\n    Kikerült a pénteki Think.BDPST konferencia vendégei közül Věra Jourová, az Európai Bizottság alelnöke, derült ki a konferencia programváltozásából.\n   \nA konferenciát az Antall József Tudásközpont szervezte a Külgazdasági és Külügyminisztériummal, illetve a Nemzetközi Visegrádi Alappal, a témája pedig a kutatás, az innováció és a jövő technológiája – 2020-ban például az 5G-hálózatok jövőjéről, a koronavírus-járvány utáni korszak adatbiztonságáról, illetve a techóriások szabályozásáról lesz szó. Eredetileg beszédet mondott volna a konferencián Věra Jourová is, ám a szervezők szerdán jelezték, hogy változik a program, és az EB alelnöke mégsem vesz részt a konferencián, amelyen többek között Varga Judit igazságügyi miniszter is meghívott vendég. Jourovát pont Varga Judit szólította fel lemondásra – így tett egyébként Orbán Viktor is –, miután Jourová egy szóviccel élve azt mondta, hogy „Orbán szereti azt mondani, hogy ő illiberális demokráciát (illiberal democracy) épít. Szerintem inkább beteg demokráciát (ill democracy).” Orbán ezek után felfüggesztette a kétoldalú politikai kapcsolatot Jourovával, aki később közölte, hogy sosem bántotta meg a magyarokat, sőt, nagyon is tiszteli őket. (Borítókép: Věra Jourová, az Európai Bizottság alelnöke. Fotó: Francois Lenoir / Pool / AFP) ", "site": "https://telex.hu/rovat/belfold"}
{"title": "\n        Müller Cecília: Elvégzik a tesztet annál, akinél felmerül a fertőzés gyanúja\n       ", "body": "\nSzerdán tárgyalja a kormány az ideiglenes határellenőrzés meghosszabbítását, a döntésről csütörtökön, a kormányinfón nyújtanak majd részletes tájékoztatást – közölte az operatív törzs sajtótájékoztatóján Kiss Róbert rendőr alezredes. Beszélt arról is, hogy a határ mindkét oldalán földtulajdonnal rendelkező mezőgazdasági és erdészeti tevékenységet folytatóknak nincs szükségük negatív tesztre a Szlovéniába való belépéshez. Müller Cecília kedvezőtlennek nevezte az adatok alakulását, különösen a kórházban kezeltek számát tekintve. „[…] sajnos 773 fő van ma kórházban, náluk középsúlyosan vagy súlyosan zajlik a megbetegedés […” – mondta. Lélegeztetőgépen 54 embert ápolnak. „Ezek az adatok nem kedvezőek” – tette hozzá.         Müller Cecília az operatív törzs sajtótájékozatóján.Forrás: MTVA Október elsejétől közelező a lázmérés A köznevelési intézményekben október elsejével kezdődik a kötelező lázmérőzés reggelente, amire a tisztifőorvos szerint fel is készültek. „A megállapított 37.8 foknál magasabb testhőjű gyerek nem mehet be. Ha ilyen vagy ennél magasabb fokot mérnek, akkor egy negyedórára várakoztatják a gyereket, hiszen lehet a magasabb testhőnek egy fiziológiás oka, egy fizikai aktivitás, és ha visszamérést követően is magasabbnak találják a testhőt, akkor el kell hagynia a gyermeknek az intézményt” – beszélt a javasolt gyakorlatról. „A hőkapuk és a testhőmérséklet-mérő eszközök kiszállításra kerülnek még a mai napon, illetve kerültek már az intézményekbe, helyben rendelkezésre állnak. Megszervezték az iskolák, hogy több bejáraton keresztül hogyan kerüljék el a reggeli zsúfoltságot a hőmérőzésnél” – számolt be Müller Cecília a fejleményekről, és bizakodását fejezte ki afelé, hogy minden zökkenőmentesen megy majd. Az operatív törzs egyébként eddig 30 óvodában és 6 iskolában rendelt el rendkívüli szünetet, 130 osztálynál és 4 teljes iskolánál pedig digitális munkarendet rendeltek el koronavírusos megbetegedések miatt. A laborvizsgálatokra is kitért: azt mondta, mindenki, aki gyanús, akinek szüksége van laboratóriumi vizsgálatra, annál elvégzik, „és természetesen térítésmentesen, ingyenesen jut ehhez hozzá.” Az országos tisztifőorvos szerdán is hangsúlyozta a higiénés szabályok betartásának fontosságát, majd hosszan beszélt az idősek védelméről, mert október elsején van az idősek világnapja. „Tisztelet és szeretet kell övezze az időseket, főképpen ezekben a nehéz időkben, amikor is őket különösen magas kockázatú személyeknek nyilvánítottuk. Féltjük, óvjuk őket, ezért nagyon fontos, hogy betartsuk azokat a szabályokat, és betartassuk mindenkivel, aki őket meg fogja védeni.” Javasolta, hogy az idősek továbbra is kerüljék a nem egy háztartásból való kontaktusok számát, és vásároljanak célirányosan, hogy minél rövidebb időt töltsenek zsúfolt terekben. Szellőztessenek gyakran, tartsák be a szabályokat. Legyen otthon háztartási kesztyűjük, és a vírusölő fertőtlenítőjükkel törölgessék át az otthonukban a gyakran érintett felületeket. Ha segítségre van szükségük, keressék az önkormányzatokat. Újságírói kérdésekre a tisztifőorvos elmondta, hogy sportklubokban, edzőtermeknek nem tervezik kötelezővé tenni a maszkviselést, „hiszen maga a sportolás lényegesen gyakoribb légvétellel jár, maszkban sportolni nem túl előnyös.” Gyakori szellőztetést, létszámkorlátot és távolságtartást javasolt, illetve a szabadban történő sportolást. nem tud pontos választ adni arra, hogy mennyivel veszélyesebb, ha valaki egyszerre kapja el az influenzát és a koronavírust, ugyanakkor megjegyezte, hogy „amit meg lehet előzni, meg kell előzni”, az influenza elleni oltás október második felétől már térítésmentesen elérhető a háziorvosoknál. „Ha a két vírus egyszerre támadja meg a szervezetét, ha még oly egészséges is, valószínűleg sokkal több szövődménnyel és problémával járhat, mintha csak egy megbetegedéssel kell számolni.” Magyarországon jelenleg 25 városban figyelik meg a koronavírus örökítőanyagának a mennyiségét a szennyvizekben. A vizsgálatoknak jósló-, illetve előrejelző értéke van. mindenkit óvatosságra és bölcsességre int. ", "site": "https://telex.hu/rovat/belfold"}
{"title": "Hoppá, világsztárral keverték össze Tolvai Renit ", "body": "Az énekesnő hangja tévesztette meg egyik rajongóját. \nMeglepő üzenetet fotózott ki Instagramján  Tolvai Reni , és osztotta meg követőivel egy sztori formájában. Az énekesnőnek  csodaszép bókkal  próbált kedveskedni egyik rajongója, ám nagyon úgy tűnik, hogy valami félrement. Nagyon szép vagy Reni, a hangod egy csoda! – üzente egy titokzatos Instagram-felhasználó Reninek, aki aztán leleplezte, hogy a sztoriban, amelyre a dicséret érkezett,  valójában Bruno Mars hangja hallható . Fotó: Instagram ", "site": "https://www.borsonline.hu/cimke/tolvai-reni"}
{"title": "Tengerparton fotózták le: Egy férfi fekszik a bikinis Tolvai Renin, de nem Kállay-Saunders András az ", "body": "Tolvai Reni Görögországban nyaral, és láthatóan nem egyedül. \nTolvai Reni a görög tengerparton piheni ki az elmúlt időszak fáradalmait. Ám láthatóan  nem egyedül ment Malia városába , ahonnan több fotót is megosztott az Instagram-oldalán.                  View this post on Instagram                         A post shared by TR (@tolvaireni) Később sztorijában egy olyan fotót is mutatott, ahol  – a bikiniből kiderül –  az ő testén fekszik egy férfi. Az illető Kiss Márk, aki az énekesnő stylistja – korábban például a TV2 Sztárban sztár című műsorában is dolgozott. Reni és Márk vélhetően a munkakapcsolat mellett nagyon jó barátságot is ápolnak. Az énekesnő legutóbb a Borsnak mesélt arról, mennyire várja, hogy párja, Kállay-Saunders András  megkérje a kezét. ", "site": "https://www.borsonline.hu/cimke/tolvai-reni"}
{"title": "„Csöcsös mauglitól” Hódi Pamela és Berki Mazsi egymásnak feszüléséig volt itt minden – sztárbalhék, amit nagy port kavartak 2021-ben ", "body": "Több híresség is egymásnak feszült az elmúlt egy évben, nézeteltéréseik pedig hatalmas port kavartak. \nTóth Gabi és Tóth Andi Tóth Andi közösségi oldalán robbantotta a bombát januárban, miszerint Tóth Gabi betámadta őt. Andi egy tequila reklámozásához készítette a képet, amelyet Gabi erősen nehezményezett: Van, akinek kávé nélkül nem indul a napja, Andikának tequila nélkül nem megy 20 évesen… Bravo… Jó üzenet a fiataloknak… Imitálj spermiumot az arcodon a reggeli kávés tequiláddal   – írta Andi fotójára reagálva egy zárt Facebook-csoportban. Rövidesen Andi is reagált Instagram-oldalán, amiben úgy fogalmazott: „Igazából tudom, hogy lassan 1 éve próbál tüzet szítani köztünk különféle megalázó posztokkal (amiket később rendre eltávolít), privát üzenetek tucatjával és nyilvános commentekkel. Ugyanez az ember sírja el magát nektek a kamerában. Csak azt találom szomorúnak, hogy létezik egy ilyen facebook csoport, ahol hazánk ismert előadói gúnyolják és bántják szakmabeli kollégáikat. Tényleg jó lenne már, ha vége lenne a karanténnak, mert túlságosan unatkoznak művésztársaim. Gabi no para nem haragszom! Csak törődjön mindenki a saját dolgával.” Tóth Gabi később tiszta vizet öntött a pohárba. Akit kétszázezren követnek, ne reklámozzon alkoholt, és ne reklámozza, hogy a reggeli kávéjához ezt issza, mert azzal azt üzeni, hogy a fiatalok is akkor lesznek menők, ha ezt isszák  – mondta Gabi. Októberben, a Dancing with the Stars harmadik élő show-jában jelentős fordulat történt. „Minden tévhittel ellentétben én nagyon szeretem az Andit. Az egyik legtehetségesebb énekesnőnek és táncosnak tartalak ebben a műsorban, és nagyon-nagyon szeretlek. És nagyon fontos, hogy tudd rólam, és soha nem akartam neked semmi rosszat” – mondta Gabi élő adásban, majd megölelték egymást a páholyban, sőt, később a színpadon is. Tolvai Reni és Lábas Viki A Margaret Island énekesnője, Lábas Viki egy eltévedt üzenet miatt került ciki helyzetbe Tolvai Reni Ay Ay Ay című slágerének megjelenése után.   „Csöcsös maguli”  – fogalmazott Lábas Viki. Hogy kinek akarta írni, az valószínűleg sosem derül ki, de pechjére Reni Instagram-fiókjában landolt az üzenet. „Tudjátok jól, hogy én bírom a patkánykodást, mert 10 éve kapom rendesen, de ne máár… ne egy szakmabelitől, aki pontosan tudhatja, ez hogy esik. Főleg úgy, hogy nem is nekem szánta az üzenetet, hanem gondolom egy havernak… csak véletlenül hozzám jött az üzenet, az Instagram néha csinál ilyet. Amúgy imádom Viki hangját, és nem is vagyok Mauglit. Csöcsös igen”  – írta ki az oldára első mérgében Tolvai Reni. Lábas Viki egy lapunkhoz eljuttatott, rövid levélben reagált. „Köszönöm a megkeresést. Ez egy félrement privát üzenet volt az év elején. Milve nem nyilvános posztról vagy kommentről van szó, úgy gondolom, hogy nem a nyilvánosság előtt kell megbeszélnünk, amikor ez történt január elején, rögtön írtam is Reninek. Azt hittem, ezt akkor tisztáztuk”  – válaszolta kérdésünkre Lábas Viki. Szulák Andrea és Marsi Anikó új párja Bombaként robbant a hír júliusban, hogy Marsi Anikóval jött össze Szulák Andrea exe, Gyarmati Gábor, amit az énekesnő igencsak kemény kijelentéssel nyugtázott. „A mai hírek margójára… ahol még vannak tehetős elhagyott lövészárkok, ott lehet tartani tőle, hogy ő felüti a fejét. Nincs több mondanivalóm.” A férfi később reagált. Mennyivel elegánsabb lett volna, ha csak annyit ír, hogy legyenek boldogok… Én mindig azt kívánom neki, legyen boldog.   Baukó Éva és Alekosz Baukó Éva év elején azt állította, Alekosz 150 ezer forinttal tartozik neki, és nem lehet elérni. Igen, valóban kértem kölcsön tőle 150 ezer forintot, amit március 15-i határidővel természetesen vissza is szolgáltatok nekik. Ahogy azt már előzőleg megbeszéltük.   A posztjában lévő egyéb információk, állítások és fotók, privát levelezésekkel kapcsolatban pedig hamarosan két boríték lesz a postaládájában. Az egyikben a pénz lesz, a tartozásom, a másikban pedig egy levél az ügyvédemtől, aki engem a Baukó Éva elleni polgári peres eljárásban képvisel majd. Döntésem végleges, és visszavonhatatlan. Beperelem Baukó Évát! Ennek véget kell vetni, példát kell statuálni”  – mondta a Ripost-nak Alekosz. Júniusban meg is kezdődött a korábbi valóságshow-szereplők csatája a bíróságon. Egymásra sem néztek a folyosón. Hódi Pamela és Berki Mazsi Hódi Pamela december elején, Hajdú Péter Frizbi című műsorában árulta el, összekülönböztek  Berki Mazsival. Hiába kérte, hogy ne osszon meg annyi fotót Natiról az Instagramon. „Közel négy éve van az életünkben. Az elején még engedtem neki, hogy posztoljon Natiról, aztán szóvá tettem neki, hogy ez túl sok, vegyen vissza, és tiltsa le a kommenteket. Erre az volt a válasza, hogy én hülye vagyok. Ezután utasítottam, hogy akkor fejezze be a gyerekem a posztolását”  – magyarázta a Life TV adásában. – Amit egészen egyszerűen nem tudok elviselni, hogy mindig rá tud tenni egy lapáttal. Pontosan tudja, hogy a hideg ráz engem attól, hogy odaírja a posztjaihoz: mostohaanya, nevelőanya, stepmother, bónuszmami - a legutóbbi. Nincs azzal baj, hogy szereti a lányomat. A legboldogabb édesanya vagyok a Földön, hogy a gyermekem édesapjának az új párja szereti a gyerekemet, és a gyerekem is őt, de tudjuk önzetlenül is szeretni ezt a gyereket, mert Bence például úgy gondoskodik Natiról, hogy azt nem teszi ki sehova –  tette hozzá. Fluor Tomi és Kasza Tibi Kemény kritikát fogalmazott meg Fluor Tomi, amikor YouTube-kommentekre reagált a Dob és basszu podcast műsorban. Egyik úgy szólt, Fluor  tiszta Kasza Tibi az egyik dalban. Azon de felb.sztam magam! Hát mondom, engem már sokféleképpen sértettek meg, de az, hogy a Kasza Tibihez hasonlít a dalom, az a k.rva anyádnál is durvább  – fogalmazott Fluor. ", "site": "https://www.borsonline.hu/cimke/tolvai-reni"}
{"title": "\n        A tálibok lassan az élőlények fényképezését és filmezését is betiltják\n       ", "body": "\nA tálib vezetés lassan teljesen betiltja az élőlények képmásait –  írja a France 24 . Az erény- és erkölcsügyi minisztérium (PVPV) október közepe óta több újságíróval is egyeztetett, hiszen a tiltás azt jelenti, hogy sem emberekről, sem állatokról nem közölhetnek képeket a médiumok. A tálibok az első hatalomra kerülésükkor 1996 és 2001 között teljesen betiltották a televíziót, és  a három évvel ezelőtti hatalomátvételük óta  újabb hasonló törvényeket fogadtak el. Eddig nem tartatták be túl szigorúan az ilyen jellegű szabályokat, de újságírók szerint ha elkezdik komolyan venni a tiltásokat, akkor Afganisztán lesz az egyetlen muszlim többségű ország, ahol ilyen szigorú szabályokat hoznak. Az iszlám jog tálib értelmezésének az egyik eredménye, hogy gyakorlatilag  háborút folytatnak a női jogok ellen , és a vezetés még azt is betiltaná, hogy a nők  nyilvános helyen megszólaljanak . A képmások teljes betiltása azonban még nem történt meg, és egyelőre több minisztérium is rendszeresen ad ki fényképeket, videókat eseményekről, amiken emberek is szerepelnek. Ez szakértők szerint annak lehet a jele, hogy a vezetésen belül sem ért mindenki egyet a döntéssel. Azonban több, a PVPV által szervezett eseményen is tilos volt fényképezni és videózni, és több tartományban is jelezték újságíróknak, hogy nem készíthetnek több képmást élőlényekről. Október közepe óta már több tévécsatorna is felhagyott olyan műsorok sugárzásával, amikben szerepelnek emberek vagy állatok. Az állami RTA és az egyik nagyobb csatorna, a Tolo News egyelőre nem tett így. ", "site": "https://telex.hu/rovat/kulfold"}
{"title": "\n        Örményország: Újabb két repülőt lőtt le Hegyi-Karabah hadserege\n       ", "body": "\nAz örmény védelmi minisztérium bejelentette, hogy a szakadár Hegyi-Karabah hadserege lelőtt további két azeri repülőgépet. Arcrun Ovanniszján szóvivő Facebook-bejegyzése szerint a szakadárok ezt megelőzően lelőttek egy azeri repülőt, két helikoptert és hat drónt is csütörtökön. Az azeri védelmi minisztérium álhírnek minősítette az örmény tárca tájékoztatását. A tárca közleménye szerint csütörtökön azeri repülőgépek nem is szálltak fel. A minisztérium közlése szerint az azeri hadsereg minden egyes repülőgépe „működőképes és harcra kész”, írja az MTI. Az azeri tárca ezenkívül beszámolt arról is, hogy az azeri hadsereg az örmény erőkhöz tartozó légvédelmi eszközöket és rakéta-sorozatvetőket semmisített meg. A minisztérium szerint az örmény erők tüzérségi támadást hajtottak végre civil célpontok ellen a hegyi-karabahi Horadizban, több részlet azonban nem derült ki.         Rommá vált lakóház a város elleni örmény támadás után az azerbajdzsáni Tartarban 2020. szeptember 30-án.Fotó: MTI/EPA Susan Sztepanján örmény védelmi szóvivő eközben arról számolt be, hogy az azeri erők tüzérséggel támadtak egy Hegyi-Karabahba vezető utat Örményországban. A szóvivő elmondta, hogy a délután folyamán is folytatódtak a heves tüzérségi támadások Hegyi-Karabahban. Az azeri főügyészség szerint 19-re nőtt azoknak az azerbajdzsáni civileknek a száma, akik a konfliktus újbóli kiéleződése óta életüket vesztették. Hírügynökségi jelentések szerint az összecsapásokban megsebesült négy újságíró, két francia és két örmény. A brüsszeli EU-csúcson tartózkodó Emmanuel Macron francia elnök bejelentette, hogy Párizs repülőgépet küld Hegyi-Karabahba, hogy hazaszállítsa a sebesült francia újságírókat. Az örmény hatóságok korábban arról számoltak be hogy tüzérségi támadás ért négy újságírót azeri részről a hegyi-karabahi Martuni városában, köztük a Le Monde francia napilap két újságíróját, a 24news.am nevű örmény hírportál riporterét és az Armenia nevű televíziós csatorna operatőrét. Az egyik francia újságíró válságos állapotban van, őt a hegyi-karabahi Sztepanakert városában műtik. ", "site": "https://telex.hu/rovat/kulfold"}
{"title": "\n        EU-csúcs: az Európai Parlament jogállami feltételekhez kötné az uniós pénzek kifizetését\n       ", "body": "\nMegkezdődött csütörtök délután az Európai Tanács rendkívüli, kétnaposra tervezett brüsszeli ülése, mely főként a Törökországgal fennálló kapcsolatokra, a Földközi-tenger keleti térségében kialakult helyzet áttekintésére fókuszál, de napirenden lesznek a belarusz válság kérdései is, írja az MTI. Az Európai Parlament (EP) elnöke, David Sassoli azt mondta, hogy az EP nem blokkolja a következő hosszú távú uniós költségvetésről szóló megállapodást, de vannak követeléseik, amelyek az európai polgárok érdekeit szolgálják, ezért az EP felszólítja a német uniós elnökséget, hogy nyújtson be konstruktív javaslatokat azokkal a fő kérdésekkel kapcsolatban, mint a stratégiai programok jobb finanszírozása, az új saját bevételi források, továbbá az uniós pénzek kifizetésének jogállami feltételekhez kötése. „Ha van akarat, akkor hamar megállapodás születhet” – mondta Sassoli. Alekszej Navalnij ügyében az elnök pártatlan nemzetközi vizsgálatra szólított fel Oroszországot a vegyi fegyverek terén tett nemzetközi kötelezettségvállalásainak megsértése miatt. A belarusz helyzetről azt mondta, hogy az EP mindent megtesz, hogy a belarusz nép demokráciáért folytatott harcát és az elnyomás áldozatait támogassa. Az Európai Tanács elnöke, Charles Michel szerint Unió stabilitást akar elérni és kiszámíthatóságot vár a Földközi-tenger keleti medencéjében, emellett teljes szolidaritását fejezi ki Görögországgal és Ciprussal. Ursula von der Leyen, az Európai Bizottság elnöke érkezésekor azt mondta, hogy az Európai Unió el akarja kerülni a feszültség növekedését a Földközi-tenger keleti medencéjében, a török kapcsolatok tekintetében pedig konstruktív együttműködést kell elérni Ankarával. Angela Merkel német kancellár arról beszélt, hogy az EU és Anakara kapcsolata nagyon összetett, és az Európai Uniónak jelentős érdeke fűződik egy valóban konstruktív kapcsolat kialakításához Törökországgal. „Partnerek vagyunk a NATO-ban, és függünk egymástól a migráció tekintetében, az EU ugyanis támogatást ad Törökországnak a befogadott menekültek kezeléséhez” – mondta Merkel. ", "site": "https://telex.hu/rovat/kulfold"}
{"title": "\n        Tbiliszibe utazott Orbán Viktor a grúziai választás után, ellentüntetők fütyülték ki a szállodába érkezésekor\n       ", "body": "\nAz államfő tiltakozása, ellenzéki tüntetés, egymásnak ellentmondó adatok kísérik a szereplők szerint sorsdöntő Grúziai parlamenti választást, Orbán Viktor azonban nem csak  elsőként gratulált  a magát győztesnek mondó, 12 éve hatalmon lévő kormánypártnak – amely az EU szerint Moszkva felé vezeti ismét az egyébként tavaly óta EU-tagjelölt Grúziát –, de páratlan gyorsasággal hétfő délután  már meg is érkezett  két napos látogatásra a dél-kaukázusi országba. A repülőtérről a kormányfőhöz tart, a megbeszélés után vélhetően sajtótájékoztató is lesz, ennek időpontja nem ismert. Az X-en viszont már napvilágot láttak videók, amelyeken az látható, ahogy Orbán delegációját a tbiliszi Marriott Hotel előtt ellentüntetők várják, akik hangos fütyüléssel, pfujolással reagálnak az érkezésére: Az EU kül- és biztonságpolitikai főbiztosa közölte, utalva az eredmények körüli kétségekre: „Felhívjuk a grúziai központi választási bizottságot és més illetékes szerveket, hogy tegyenek eleget kötelességüknek és a választási szabálytalanságokat, az azokkal kapcsolatos állításokat alaposan, átláthatóan, egy független eljárás keretében vizsgálják meg”. Az EU-s nyilatkozat fényében Orbán grúziai látogatását bonyolítja az is, hogy Magyarország az EU soros elnöki tisztségét is ellátja ebben a fél évben, így Orbán azt sugallhatja, hogy az EU képviseletében érkezik, ahogyan ez történt júliusi moszkvai látogatásakor is. Orbán volt az EU-ból az első vezető politikus, aki kétoldalú tárgyaláson vett részt Putyinnal az Ukrajna ellen 2022 februárjában megindított háború óta. Az EU akkor is jelezte, hogy Orbán nem az EU képviseletében utazott az orosz fővárosba. A választási eredmény gyors elismerése Orbán és a Kreml részéről újabb érvet adhat azoknak, akik szerint a magyar kormányfő tudatosan eltér az EU-ban általános meggyőződéstől és hangoztat Moszkvával egybeeső álláspontot. A választási eredményt elutasítja a grúz elnök is, az ellenzék több pártja, így a már három éve börtönben lévő Miheil Szaakasvili egykori elnök által alapított Egységes Nemzeti Mozgalom a parlament bojkottjára szólított fel. Orbán érkezésének idejére az ellenzék tüntetést is hirdetett. A mai ellenzéket 12 éve még támogatta Orbán A börtönben lévő ellenzéki Szaakasvili mellett egyébként 2012-ben a parlamenti választáskor Orbán személyesen  kampányolt , az ország európai jövője mellett érvelve, végső soron épp azzal a DSZ-szel szemben, amely nem sokkal utána hatalomra került. Az EU szerint a tavaly EU-tagjelöltséget kapott Grúzia kormánya több olyan törvényt fogadott el, amelyek a 3,6 milliós ország demokratikus berendezkedését veszélyezteti. Ilyen a putyin Oroszországot idéző szellemben írodott LMBTQ-propagandát tiltó törvény és a külföldi ügynökökre vonatkozó törvény. Az ellenzék szerint ezek a civil szférát és a politikai versenyt lehetetlenítik el, a kormány szerint csupán a családi értékeket és az átláthatóságot erősítik. ", "site": "https://telex.hu/rovat/kulfold"}
{"title": "\n        Másfél év letöltendőt kapott Tommy Robinson brit szélsőjobboldali megmondóember\n       ", "body": "\nEgy brit bíróság 18 hónap letöltendő börtönbüntetésre ítélte Tommy Robinson, valódi nevén Stephen Yaxley-Lennon szélsőjobboldali aktivistát, miután a vádlott beismerte, hogy 10 pontban nem tett eleget egy 2021-es bírósági felszólításnak –  írja a BBC . Az ügy még 2018-ban kezdődött, amikor megjelent egy videó az interneten arról, hogy a szír Dzsamal Hidzsazit megtámadta egy másik fiatal az iskolájában. Yaxley-Lennon akkor egy saját videóban arról beszélt az akkor egymilliós Facebook-követő-táborának, hogy Hidzsazi egy erőszakos, rosszarcú figura, amiről hamar kiderült, hogy nem igaz. Ugyanezt csinálta  az idén augusztusi eset során is . Ennek ellenére a fiatal és családja több halálos fenyegetést is kapott, és a bíróság három évvel később 100 ezer font kártérítés megfizetésére kötelezte Yaxley-Lennont, mert a fiatal rossz hírnevét keltette. Emellett megtiltotta az influenszernek, hogy tovább terjessze a Hidzsaziról szóló állításait. Yaxley-Lennon 2023-ban újra elővette a témát, és kiadott egy filmet arról, hogy az állam megpróbálja elhallgattatni. Ezt a videót 47 millióan nézték már meg, még egy bemutatót is tartott több ezer követője előtt a Traffalgar Square-en. Majd másnap elhagyta az országot. Az ügyészség szerint Yaxley-Lennon a felelősségének teljes tudatában, szándékosan kezdte el újra terjeszteni a téves állításait, majd kitérő lépéseket tett. Emiatt tartja komoly ügynek, valamint azért, mert a film még mindig elérhető az interneten, olyan formában is, ami még mindig Yaxley-Lennon kezében van, tehát annak ellenére nem veszi le, hogy megtehetné. A szélsőjobboldali megmondóember ügyvédje szerint védence egy újságíró, aki az elvei szerint cselekedett, és aki lelkesen hisz a szólásszabadságban. „Ez az alperes nem volt sem sunyi, sem becstelen, és nem is a saját hasznára törekedett” – mondta Sasha Wass védőügyvéd. Attól tart, hogy mivel Yaxley-Lennon egy megosztó személyiség, lehet, hogy a börtönben megint magánzárkába kerül, mint egy korábbi büntetés során, ami után trauma, pánikrohamok és rémálmok nyomát találták nála. Az ítéletet hozó bíró szerint senki nem dönthet arról, hogy melyik végzésnek tesz eleget, és melyiknek nem, senki nem áll a törvények felett. Még akkor sem, ha azt gondolják, hogy a végzés szembe megy a saját értékítéletükkel. „Nincs joguk ahhoz, hogy a saját bíróságuk bírájaként állítsák be magukat. Ha nem így lenne, akkor összeomlana az igazságszolgáltatás és a jogállamiság” – mondta . Ha Yaxley-Lennon hajlandó levenni a videókat, amikben az álhíreket állítja, akkor akár négy hónappal is csökkenhet a büntetése, de ennek egyelőre semmi jelét nem adta. A bíró szerint azért, mert az influenszer törvények felett állónak tartja magát. Ez volt a negyedik ilyen ügy, amiben bíróság elé kellett állnia. Egyszer felfüggesztettet kapott, később pedig fél év letöltendőt. Párhuzamosan egy másik eljárás is folyik Yaxley-Lennon ellen, mert egy terrorelhárítási művelet során egyszer nem volt hajlandó feloldania a telefonját rendőrségi kérésre. A bírósági tárgyalás ebben az ügyben novemberben indul. ", "site": "https://telex.hu/rovat/kulfold"}
{"title": "\n        18 évet kapott az angol pedofil, aki MI-vel készített bántalmazó képeket gyerekektől kicsalt képekből\n       ", "body": "\n18 évnyi börtönbüntetésre ítélte az angliai Boltonban lakó Hugh Nelsont egy bíróság pedofíliával összefüggésbe hozható bűncselekmények miatt. A 27 éves férfi gyerekektől, vagy az ő szüleiktől csalt ki semmilyen szexuális jelleggel nem bíró képeket, melyekből azután egy 3D-s karaktergeneráló programmal pedofil szexképeket generált. A képeket azután egy online művészeti fórumon keresztül darabonként 80 fontért (majdnem 40 ezer forintért) értékesítette pedofiloknak, és az „alkotásokat” további 10 fontért szexuálisan explicit pózokba animálta. Sőt, tanúvallomások szerint bizonyos esetekben még nemi erőszakra és bántalmazásra is biztatta klienseit.         Forrás: Greater Manchester Police 18 hónap alatt Nelson saját bevallása szerint 5000 fontot – csaknem két és fél millió forintot – keresett az üzlettel. Kihallgatása során állította, hogy több kép elkészítésével az áldozat apja, nagybátyja, családi barátja bízta meg, de ilyen megbízóra a nyomozás nem derített fényt. A büntetlen előéletű Nelsont tavaly júniusban, otthonában tartóztatta le a rendőrség. A férfi saját bevallása szerint a 12 év körüli lányokhoz vonzódik. Jeanette Smith, pedofilügyekre szakosodott ügyész szerint ez az első ügy, melyben a bíróság elfogadta azt az érvelést, hogy egy számítógép által generált képpel is el lehet követni egy bűncselekményt. A hatóságok és gyerekvédelmi szervezetek biztosak abban, hogy nem Nelson lesz az utolsó ilyen pedofil tartalomgyártó. Cambridge-ben az Internetfigyelő Alapítvány (Internet Watch Foundation) több tucat elemzője figyeli folyamatosan a netet, hogy leleplezze és eltávolíttassa a kegyetlen pedofil tartalmakat. A szervezet munkatársai az elmúlt fél évben minden korábbinál több AI-generálta pedofil képpel találkoztak. A mesterséges intelligencia segítségével gyakorlatilag annyi képet lehet készíteni, amennyit a merevlemez elbír, és ezeket a képeket egyre nehezebb megkülönböztetni a valódi felvételektől. Az elmúlt időkben több pedofilt is elítéltek AI-generálta bántalmazó képekért, azonban Nelson esete az első, ahol a nyomozók az alapanyagként felhasznált valódi gyerekekig tudták visszavezetni a bűncselekményt. Ők egytől egyig Franciaországban, Olaszországban és az Egyesült Államokban élnek, ezért a brit nyomozók értesítették a helyi hatóságokat is, akik több embert le is tartóztattak. (Sky News) ", "site": "https://telex.hu/rovat/kulfold"}
{"title": "\n        Sanghajban a rendőrség vetett véget a halloweeni bulinak\n       ", "body": "\nTöbb halloweeni bulizót is előállítottak a sanghaji rendőrök –  írja a Reuters . Bár hivatalosan senki nem tiltotta be a beöltözős ünneplést, tavaly akkora káosz keveredett belőle, hogy a hatóságok több fronton is megtorpedózták a Halloweent. Még a folyamatos eső is besegített nekik. 2023 októberében hatalmas, ünneplő tömeg özönlötte el a város nagyobb utcáit, és olyan jelmezekben voltak, amik a kínai tőzsdét, a fiatalok körében kifejezetten magas munkanélküliséget és a szigorú járványellenes intézkedéseket kritizálták.         Egy Covid-tesztelőnek és a Chihiro szellemországban egyik karakterének öltözött bulizók 2023-ban – Fotó: Cfoto / NurPhoto / AFP Bár komolyabb atrocitás tavaly nem történt, a rendőrség október 26-a este nagyobb létszámban járőrözött a belvárosban, több gyülekezőt is feloszlattak, és a közösségi oldalakra  több videó  is felkerül arról, hogy előállítanak embereket, akikkel levetették és lemosatták a jelmezeiket és sminkjüket, és csak azután engedték el az érintetteket, miután azok regisztrálták a személyi igazolványukat és a telefonszámukat. Egy étterem és bártulajdonos a Reutersnek azt mondta, hogy az önkormányzata arra kérte a helyi vendéglátóipari egységeket, hogy írjanak alá egy nyilatkozatot, amiben megígérték, hogy nem szerveznek halloweeni bulit vagy jelmezversenyt, hogy ezzel is védjék a közízlést és a közrendet. Sok bulizó egy parkban gyűlt össze. Este tízig több rendőr is figyelte őket, de nem avatkoztak be, sőt,  a BBC-nek  az egyik résztvevő azt nyilatkozta, hogy szívesen nézték az újabb és újabb jelmezesek érkezését. Este tízkor aztán jött egy új rendőrcsoport, akik elzavarták a résztvevőket, és a maszkjaikat is levetették velük. Egy másik résztvevő megjegyezte, hogy szerinte több rendőrt vezényeltek ki igazoltatni, mint ahányan beöltöztek. A Fudan Egyetem is írt a diákoknak, hogy ne vegyenek részt ilyen jellegű programokon. Egy diák a BBC-nek azt mondta, hogy vasárnap felhívták az egyetemtől, hogy elment-e este bulizni, mert ha igen, akkor nem árulhatja el, hogy az egyetemre jár. Más sanghaji egyetemek is hasonlóan megpróbálták lebeszélni hallgatóikat a halloweeni bulikról. ", "site": "https://telex.hu/rovat/kulfold"}
{"title": "\n        A NATO tényként kezeli, hogy az észak-koreai katonák már a kurszki frontnál járnak\n       ", "body": "\nMark Rutte NATO-főtitkár bejelentette, hogy már vagy harcba szálltak, vagy arra készen állnak az oroszországi frontra vezérelt észak-koreai katonák –  írja a Politico . Ezt azután mondta, hogy találkozott a dél-koreai hírszerzés egyik magas beosztású képviselőjével. Ukrajna váratlanul, augusztusban tört be Oroszország területére, ami a második világháború óta az első eset, hogy külföldi katonák ellenséges szándékkal léptek be az országba. Az elején viszonylag nagy lendülettel vágtak át Kurszk régión, valószínűleg azt remélve, hogy Oroszország átcsoportosít egységeket a honvédelemre, ezzel tehermentesítve a keleti fronton védekező ukránokat. Az észak-koreai katonák hadba lépésének híre először körülbelül egy hete  röppent fel , miután Vlagyimir Putyin  katonai szövetséget kötött  Kim Dzsongunnal. Ezek után hiába kommunikálta azt Észak-Korea, hogy  a dolog csak pletyka , hiszen néhány nappal korábban már egy kiképzőtáborban  videóztak le  észak-koreai katonákat. Az amerikai védelmi miniszter is arról beszélt, hogy  bizonyítékaik vannak  a katonák bevetésére, az ukrán hírszerzés pedig korábban arról  számolt be , értesüléseik szerint az észak-koreai katonák már a kurszki területen vannak. A múlt héten  kikerült egy hangfelvétel , amit az ukrán hírszerzés hallgatott le. Ezen az hallatszik, ahogyan orosz katonák „K zászlóaljról”, és „kibaszott kínaiakról” beszélnek. Az egyik fél arról mesél a másiknak, hogy egy társát azzal bízták meg, hogy „találkozzon emberekkel”, mire az visszakérdezett, hogy „mi a fenét csináljak velük?” Az elcsípett üzeneteken hallható oroszok szerint 30 észak-koreai katonára egy tolmács és három tiszt juthat. „Megerősíthetem, hogy észak-koreai csapatokat küldtek Oroszországba, és azt, hogy észak-koreai katonákat vetettek be Kurszkban” – mondta Rutte. Hozzátette, hogy Észak-Korea bevonása az illegális háború jelentős eszkalációját jelenti, valamint Oroszország háborújának veszélyes kiterjesztését. Azonban úgy látja, hogy azt is jelenti, hogy Vlagyimir Putyin orosz elnök egyre kétségbeesettebb. „Több mint 600 ezer orosz katona esett el vagy sebesült meg Putyin háborújában, így nem tudja fenntartani az ukrajnai támadásait külföldi segítség nélkül. Ez azért van, mert az ukránok bátorsággal, ellenállással és leleményességgel harcolnak” – jelentette ki. Rutte felszólította Oroszországot és Észak-Koreát, hogy azonnal fejezzék be az agressziót. ", "site": "https://telex.hu/rovat/kulfold"}
{"title": "\n        Újabb hiábavaló választás Bulgáriában, a szavazatok ötödét oroszbarát pártok kapták\n       ", "body": "\nA jobbközép GERB nyerte a vasárnapi bulgáriai parlamenti választást, de az egykori testőr, Bojko Boriszov pártja csak a szavazatok 26,08 százalékát szerezte meg. Az országban négy év alatt már a hetedik parlamenti választást kell megrendezni azóta, hogy 2020-ban a GERB által vezetett koalíció belebukott egy korrupciós botrányba. A szavazatszámlálás hétfő reggeli – 83 százalékos – állása szerint a reformista Folytatjuk a Változást (PP) lett a második 14,76 százalékkal, a harmadik az oroszbarát, EU-ellenes Újjászületés 13,8 százalékkal. Két, a török kisebbséget képviselő párt is 9 százalék körüli eredményt ért el – egyikük egyébként egy, az Egyesült Államok által szankció által sújtott oligarcha, Deljan Pejevszki vezetésével. A szintén oroszbarát Bulgár Szocialista Párt valamivel több mint 8 százalékot ért el, az újonnan alakult populista Micsoda Emberek párt valamivel kevesebb mint 7 százalékot. Valószínűleg 4 százalék körüli eredménnyel bejutott két jobboldali populista erő, a MECH (Kard) és a Velichie (Nagyság) is. Számítások szerint az összes szavazat 21 százalékát nyíltan oroszbarát pártok kapták. A politikai apátiát jól mutatja, hogy a választóknak csak a 38 százaléka járult az urnákhoz, ez a szám alig múlja felül az idén júniusi 34,41 százalékos rekordalacsony választási részvételt. Boriszov hétfőn bejelentette, hogy kész az újbóli kormányalakításra, és az Újjászületést kivéve mindegyik párttal el tudja képzelni a folytatást. Bulgária a krónikus politikai instabilitás miatt egy sor kulcsfontosságú ügyben képtelen előrelépni: nem tudják megvalósítani az uniós források zavartalan beáramlását és elköltését – elsősorban a rogyadozó infrastruktúra helyreállítására. Az ország euróövezeti csatlakozását már kétszer is el kellett halasztani az inflációs kritérium elvétése miatt; a jelenlegi céldátum 2025. január 25. ( Euractiv ,  Reuters ) ", "site": "https://telex.hu/rovat/kulfold"}
{"title": "\n        Egy Hamász-vezető szerint a terrorszervezet kész fegyverszünetet kötni Izraellel\n       ", "body": "\n    Hírösszefoglalónk a közel-keleti konfliktus katonai és diplomáciai frontjairól.\n   \nEgy vezető Hamász-tisztviselő közleményben tudatta, a terrorszervezet nyitott a fegyverszüneti tárgyalásokra. Huszam Badran, a Hamász Katarban székelő politikai szárnyának egyik vezetője szerint „követeléseink egyértelműek és világosak, ez alapján létrejöhet a megállapodás”. Csakhogy a közleményből nem derül ki, hogy Badran a tavaly novembere óta lebegtetett általános fegyverszünetre gondolt, vagy pedig arra az egyiptomi indítványra, melynek értelmében Izrael négy túsz szabadon engedése fejében két napra felfüggesztené a harcokat és elengedne néhány palesztin foglyot. A fegyverszünet dilemmáiról  itt olvashat részletesen . A fegyverszünet annál is sürgetőbb, mivel Izrael újból intenzív harcokba kezdett az övezet északi részén található Dzsabáliában és a délen található Rafah területén. Az izraeli hadsereg (IDF) szerint ezeken a területeken a Hamász – többször szétvert – csoportjainak újraszerveződését tapasztalták. Dzsabália az Izrael alapítását kísérő 1948-as etnikai tisztogatás ( a Nakba ) után eredetileg menekülttáborként működött. Az alig 1,4 négyzetkilométeres, sűrűn lakott területet az IDF eredetileg tavaly decemberben foglalta el, azonban idén  májusban újból meg kellett ostromolna  az erődkomplexummá alakított negyedet. A Gázai övezetet kormányzó Hamász alá tartozó, de alapvetően pontos adatokkal szolgáló helyi egészségügyi minisztérium szerint szerdán a hadműveleteket kísérő izraeli légicsapásokban összesen 70 ember halt meg. Adatközlésében a tárca szokásához híven nem választotta külön a harcoló és a civil áldozatokat. Annak ellenére, hogy az Irán ellen  szombaton végrehajtott izraeli légicsapás  után úgy tűnt, hogy a felek egyelőre nem akarnak fejest ugrani az eszkalációs örvénybe, Hoszejn Szalámi, a teheráni rezsim Forradalmi Gárdájának főparancsnoka „keserű következményekkel” fenyegette meg Izraelt. Szerinte a támadás nem érte el a kitűzött céljait, és a „kétségbeesés” jeleit mutatta. Az izraeli légierő korlátozott légicsapása valójában komoly károkat okozott az eleve elavult iráni légvédelemben és a ballisztikus rakétagyártás kulcsüzemeiben. (Reuters, Times of Israel) ", "site": "https://telex.hu/rovat/kulfold"}
{"title": "\n        Rogán kabinetfőnöke emailben küldte el az RTL regionális igazgatójának a reklámadótörvény tervezetét\n       ", "body": "\nNagy Ádám, Rogán Antal kabinetfőnöke 2015 májusában emailben küldte Andreas Rudasnak, az RTL regionális igazgatójának azt, hogy néhány nappal később milyen szöveggel nyújtják be az Országgyűlésnek a reklámadótörvényt – írja a  Media1  a birtokába került emailek alapján. Nagy Ádám több verzióját is átküldte a törvénytervezetnek, majd azt is jelezte az RTL regionális igazgatójának, hogy ezek közül várhatóan az „A verziót” fogja elfogadni az Országgyűlés. Hozzátette: az átküldött anyagokra vonatkozó észrevételeket a következő hétfőig várja vissza. Rudas megköszönte a levelet Rogánnak, azt ígérte, hogy hamarosan válaszolni fognak. A lap azt írja, hogy az RTL-nek már 2014 decemberében a törvénytervezet akkori változatai angol nyelvű fordításban is megvoltak, 2015. januári közjegyzői hitelesítéssel. Ez azt jelenti, hogy előbb került közjegyzői hitelesítés alá a reklámtörvény módosításának tervezete, minthogy az Országgyűlés elnökéhez, L. Simon László fideszes képviselő egyéni képviselői indítványként benyújtotta volna. Rogán kabinetfőnöke később elküldte a törvénytervezet „C verzióját” is az RTL regionális igazgatójának. Andreas Rudas ezt továbbította az RTL Magyarország több csúcsvezetőjének, köztük Vidus Gabriellának, aki akkoriban az RTL Magyarország kereskedelmi igazgatója volt. A Media1 szerint Vidussal – aki később az RTL vezérigazgatója lett – Nagy Ádám 2016-ban is levelezett, ekkor egy elemzést küldött neki. „Szia, Küldöm az ígért elemzést! Ádám” – írta Rogán kabinetfőnöke. Ebben a levélben egyébként a Nézőpont  „Csak a magyar RTL kormánykritikus”  című elemzése szerepelt. „Kérdésedre megerősítjük, hogy az RTL Magyarország, csakúgy mint más nagyvállalatok, időnként kommunikál a mindenkori kormányzattal” – írta a Media1 megkeresésére Kiss Kata, az RTL Magyarország vállalati kommunikációs vezetője. Az RTL Group kommunikációs igazgatója jelezte, hogy ők nem kívánják kommentálni az ügyet. Korábban a Telex birtokába jutott egy vélhetően titokban rögzített, francia nyelvű beszélgetés magyar leirata, amiben  külföldi RTL-esek arról beszélnek, hogy Lázár János magyar menedzsmentet kért . A beszélgetés 2015 márciusában, Luxemburgban, döntően Guillaume de Posch és Dirk Gerkens között zajlott le. A 66 éves belga Guillaume de Posch ebben az időben a luxemburgi központú RTL Group társ-vezérigazgatója volt, Dirk Gerkens pedig a hazai RTL, ekkor már elbocsátott vezérigazgatója. ", "site": "https://telex.hu/rovat/belfold"}
{"title": "\n        Karácsony: A kormány újranyitja a Városliget-csatát\n       ", "body": "\n    Az utolsó pillanatban kihúzta a szőnyeget a főváros lába alól a kormány egy rendelettel a városligeti építkezések ügyében.\n   \nA fővárosi önkormányzat szerdai délutáni ülésén tárgyalja azt az építésiszabályzat-módosítást, amely megszüntetné a Városligetben három, még nem elkezdett épület, az új Nemzeti Galéria, a Magyar Innováció Háza és a Fővárosi Városligeti Színház építési helyét. Egy kedd este megjelent kormányrendelet azonban kimondja, hogy az érintett területen kulturális és egyéb épület helyezhető el. Arra az esetre, ha a szerdán elfogadni tervezett fővárosi építési szabályzat ezzel ellentétes tartalmú lenne, a kormány rendelete leszögezi, hogy nem lehet alkalmazni. A városligeti építkezések megakadályozása Karácsony Gergely főpolgármesteri kampányának fontos eleme volt. A választás után úgy tűnt, hogy sikerült kompromisszumot kötni: az épülő létesítményeket a főváros békén hagyja, újakba viszont (mint a három fentebbi épület) a kormány nem kezd bele. Ez utóbbira Orbán Viktor miniszterelnök ígéret is, tett, hangsúlyozva, hogy a főváros akarata ellenére nem akar a kormány építeni semmit a Ligetben. Ahhoz, hogy ezt a kompromisszumot a főváros bebiztosítsa, tavasszal változtatási tilalmat rendeltek el a Városligetre, amit a kormány azonnal egy törvénnyel helyezett hatályon kívül. A három tervezett épület sorsa azonban most szerdán pecsételődött volna meg végleg, azzal, hogy a főváros elfogadja az ezek helyét megszüntető Városligeti Építési Szabályzat módosítását. A kormány tehát újranyitja a Városliget-csatát, megpróbálja felülírni a budapesti választói akaratot és a miniszterelnök adott szavát, reagált Karácsony Gergely a kormányzati lépésre. „Mi viszont tartjuk magunkat a programunkhoz, elveinkhez, ha úgy kell, hát megküzdünk értük. A Városliget közpark. A közparkok a törvény szerint beépítésre nem szánt területek. A kormány megy szembe Magyarország törvényeivel és Orbán Viktor adott szavával.” ", "site": "https://telex.hu/rovat/belfold"}
{"title": "\n        Szijjártó: 13 európai külügyminiszter továbbra sem tudja megemészteni, hogy a grúz kormányt nem Brüsszelből jelölik ki\n       ", "body": "\nSzijjártó Péter szerint 13 európai külügyminiszter továbbra sem tudja megemészteni, hogy „a grúz kormányt nem Brüsszelből jelölik ki, hanem azt maguk a grúziai emberek választják meg” – írta  Facebook-oldalán  a külgazdasági és külügyminiszter kedden Grúzia fővárosából, Tbilisziből. Szijjártó ezzel arra utalt, hogy 13 uniós ország kormánya  közös nyilatkozatban kritizálta Orbán Viktort , amiért a vitatott tisztaságú grúziai parlamenti választás után egyből Tbiliszibe utazott, hogy  elsőként gratuláljon  a magát győztesnek mondó, 12 éve hatalmon lévő kormánypártnak, amely oroszbarát irányba tereli az országot. A választás tétjéről  itt írtunk bővebben.         A magyar külügyminiszter Grúziában 2024. október 28-án – Fotó: Szijjártó Péter / Facebook Az uniós nyilatkozatot többek között Martin Dvořák cseh európai ügyekért felelős miniszter, Marie Bjerre dán európai ügyekért felelős miniszter, Anna Lührmann német Európáért és éghajlatért felelős államtitkár is aláírta. (A teljes lista  itt olvasható .) A nyilatkozatban az áll, hogy aggódnak a jelenlegi grúziai helyzet miatt, ugyanis nemzetközi megfigyelők a választási kampány során és a választás napján is jogsértésekről számoltak be. Végül azt írják, „kritizáljuk Orbán miniszterelnök elhamarkodott grúziai látogatását. Ő nem az EU nevében beszél.” Szijjártó mindezt úgy kommentálta: „Sajnos a 13 külügyminiszter ismét azt bizonyította, hogy a liberális mainstream szerint egy országban csak akkor van demokrácia, ha a liberális párt nyeri a választást. Mi Magyarországon 14 éve szembesülünk az ebből fakadó külső támadásokkal. A feladat azonban továbbra sem az, hogy megfeleljünk a brüsszeli elvárásoknak, hanem az, hogy teljesítsük az emberek akaratát.” Hozzátette, hogy a magyar kormány a jövőben is szorosan együtt akar működni a grúz kormánnyal a kétoldalú kapcsolatok fejlesztésében és az európai integrációs folyamatok felgyorsításában. Grúziában múlt vasárnap tartottak parlamenti választást, amely után a 12 éve hatalmon lévő,  oroszbarát Grúz Álom nevű kormánypárt győztesnek kiáltotta ki magát.  Orbán Viktor elsőként gratulált a győztesnek, hétfőn  Tbiliszibe utazott, ahol ellentüntetők fogadták  és kifütyülték. ", "site": "https://telex.hu/rovat/belfold"}
{"title": "\n        Új fejezetet nyitnának Cserdiben\n       ", "body": "\n    Több mint két hónap telt el Bogdán László halála óta, de Cserdiben még nem dolgozták fel a tragédiát. Magára maradt a Baranya megyei falu, és az országosan ismert roma polgármester fő műve is befejezetlenül áll egyelőre. Hogy ki tudja betölteni ezt az űrt, még nem tudni, vasárnap mindenesetre időközi választást tartanak a településen. Ketten indulnak a polgármesteri címért: az elhunyt polgármester testvére és egy helyi nyugdíjas rendőr.\n   \n„Miben segíthetek?” – kérdezi egy fiatal férfi, ahogy kiszáll autójából a polgármesteri hivatal mellett. Alig pár perce érkeztünk meg Cserdibe, épp csak elkezdtük felfedezni a falut. Mint a bemutatkozáskor kiderül, rögtön az egyik jelöltbe botlunk, Bogdán Gyula  a júliusban elhunyt polgármester  testvére az. Bogdán nem szeretne interjút adni, azt mondja, még korainak tartaná a gyászidőszakban, de egy kávéra azért behív minket. Szépen berendezett, tágas helyiségben ülünk le, az új polgármesteri hivatalban könnyen elfelejti a látogató, hogy milyen megélhetési nehézségekkel küzdenek a cserdiek. „A Laciért” – válaszolja tömören a 39 éves férfi, amikor arról kezdjük faggatni, hogy miért indul el az időközi választáson. Csöndes, zárkózott ember, nehezen nyílik meg kérdéseinkre. Boxi – ahogy helyben becézik – tizenhárom éve falugondnok, és öt éve képviselő. Magabiztosan várja az október 4-i választást, arra számít, hogy nyerni fog, akár nyolcvan százalékos győzelmet is elképzelhetőnek tart. A terveiről a választásig nem szeretne beszélni, de annyit elárul, hogy valamilyen módon ápolni fogják testvére örökségét. Ennek részleteibe már nem megy bele, mi pedig elbúcsúzunk, hogy körbenézzünk a faluban. Majd a falu eldönti, kit szeretne Miközben Bogdán kikisér minket, odaadja a választási szórólapját, amelyen hat pontban mutatja be programját. Bővítené a munkalehetőségeket, javítaná a járdákat és az utakat, de fellendítené a közösségi életet is a faluban. Többek közt ezt ígéri szavazóinak, ha megválasztják. „Tartsuk tiszteletben egymás méltóságát, együtt nyissunk egy új fejezetet”  – olvasható a papíron. Mint azt hamarosan látni fogjuk, Cserdiben még messze nem nyitottak új fejezetet Bogdán László júliusi halála óta, sokan a mai napig gyászolják.         Bogdán Gyula polgármesterjelöltFotó: Bődey János / Telex Hogy itt pár napon belül új polgármestert választanak, csak a hivatal mellett álló hirdetőtáblára kitűzött papírok jelzik. A Helyi Választási Bizottság hivatalos iratait tették ki az indulókról, és a másik jelölt, Panek József ragasztott fel egy bemutatkozó szöveget magáról. A 61 éves férfi korábban rendőrként szolgált a környéken, a rendszerváltás előtt pedig vasesztergályosként és a mezőgazdasági termelőszövetkezetben dolgozott. Nem találjuk otthon Paneket, és gyorsan kiderül, hogy rossz időpontban érkeztünk, napközben szinte teljesen kiürül a falu. Többen Pécsre járnak dolgozni a vasútra, mások inkább behúzódnak a házukba, innen-onnan a tévé vagy a főzés zaja hallatszik ki. Hiába kérdezzük az egyik háznál a verandáján krumplit pucoló idősebb férfit, nem szívesen áll szóba velünk. „Majd eldől a választáson” – morogja, és bedobja a krumplit a lába előtt fekvő lábosba. Közben előjön a hátsókertből a felesége is, hogy ráerősítsen, „majd a falu eldönti, kit szeretne”. „Nem szoktam politikával foglalkozni” – kezdi arrébb egy fiatal férfi, aki csak szüleit jött meglátogatni a faluba. Három éve költözött el Cserdiből, de szerinte Bogdán Gyula lesz a polgármester, már csak a testvére miatt is, aki pár év alatt alaposan rendbe hozta Cserdit. Testvére fejezné be Bogdán nagy álmát Valóban nagy változáson ment keresztül a 350 fős település az elmúlt években, nem véletlen, hogy sokan ma már csak mintafaluként emlegetik a többségében romák lakta Cserdit. Hét éve figyelt fel rá először az ország, amikor a települést 2006 óta irányító Bogdán László  köcsögmentesítési programot  hirdetett. Megelőzés céljából börtönlátogatóba vitte a cserdi fiatalokat és szülőket, hogy elrettentse őket a bűnözéstől. Azt nem tudni, hogy ennek volt-e köszönhető, de Bogdán regnálása alatt drasztikusan javultak a bűnözési statisztikák Cserdiben. Arról is híres lett a falu, hogy a polgármester vezetésével komoly mezőgazdasági gazdálkodásba kezdtek helyben. Fóliasátrakban zöldséget és gyümölcsöt termesztettek, amiket aztán konzervként adtak el. A helyi kezdeményezés következő állomása egy  feldolgozóüzem lett volna , amelyre pár éve sikeresen pályáztak, ám a hűtőház, csomagolóüzem és logisztikai bázis megnyitását már nem érte meg a polgármester.         A hűtőház, csomagolóüzem és logisztikai bázis félkész épülete.Fotó: Bődey János / Telex A falu határában álló épület még messze nincs kész, Bogdán halála óta hozzá se nyúltak. Egy helyi nő azt mondja, sok a tisztázatlan körülmény Bogdán halálával kapcsolatban, egyes hírek szerint az épülő üzemben találták meg a polgármester holttestét. Az üzem vezetője júliusban arról beszélt  a Klubrádiónak , hogy Bogdán a szívén viselte az építkezést, de sokan megpróbálták kihasználni. Mint mondta, egyre nehezebb volt beleférni az EU-s támogatás keretébe, mert több építési vállalkozó nem megfelelő minőségben végezte el a munkát. Most áll a beruházás, de a volt polgármester testvére azt mondja, jövőre befejezik, és azzal valóra válhat Bogdán László nagy álma, létrejön Cserdiben az első, nem önkormányzati munkáltató. Nagy kérdés, hogy addig mi lesz a faluval, és hogy alakul Cserdi története a karizmatikus vezető elvesztésével. Az már most látszik, hogy hatalmas űrt hagyott maga után Bogdán László, és nem lesz könnyű feladata az utódjának, akárkit is választanak meg vasárnap. (Borítókép: Cserdi, Fő utca, Összefogás hídja. Fotó: Bődey János / Telex) ", "site": "https://telex.hu/rovat/belfold"}
{"title": "\n        Ajánlást küldtek tankerületi központok a gimnáziumoknak, hogy minimum hány ponttal kellene felvenni a tanulókat\n       ", "body": "\nAjánlást kaptak a tankerületi fenntartású gimnáziumok arról, hogy a központi írásbeli felvételi vizsgán milyen eredményeket elért tanulókat érdemes felvenniük – írja a  Népszava . A Klebelsberg Központ (KK) szerint az intézmények maguk dönthetnek, hogy ezt mennyire veszik figyelembe. A lap azt írja: több gimnázium felvételi tájékoztatójában is megjelent, hogy a különböző képzéstípusok esetében a fenntartó az írásbeli felvételi vizsgarészben milyen pontszámot vár el. Ez a négy évfolyamos képzésnél minimum 50, nyelvi előkészítőnél minimum 60, míg a hat évfolyamos képzéseknél 70 pontot jelent. Ennyit „ajánlott” elérni a 100-ból. Amennyiben az iskolák figyelembe veszik ezt a számítást, az sokaknak megakadályozhatja a gimnáziumi továbbtanulást, ugyanis az Oktatási Hivatal adatai szerint tavaly a nyolcadikos általános iskolások 47,8 százaléka 50-nél kevesebb pontot ért el a központi írásbelin. A tankerületi központokért felelős Klebelsberg Központ a Népszavának elismerte, hogy létezik ilyen ajánlás, de minden esetben az iskola dönt arról, hogy ezt mennyiben veszik figyelembe. Szerintük az ajánlás fő célja a gimnáziumi képzés „presztízsének” növelése, hogy a diákok a megfelelő helyen tanuljanak, úgy a gimnáziumokban, mint a szakképzésben. Továbbá hogy azok a tanulók, akik felvételt nyertek, el is tudják végezni az adott intézményt, hiszen jelenleg is vannak olyan gimnáziumok, ahol nagy a fluktuáció, amelyekben az osztályok kisebb létszámmal működnek, mint amit a jogszabály meghatároz – írták. A központi „ajánlás” és a Klebelsberg Központ magyarázata mindenesetre abba az irányba mutat, hogy a gimnáziumok véletlenül se legyenek az esélyteremtés helyszínei – mondta Nagy Erzsébet, a Pedagógusok Demokratikus Szakszervezetének ügyvivője a Népszavának. Szerinte az, hogy a gimnáziumok csak „a legjobbaknak, a kiváltságosoknak valók, egy gusztustalan elitista szemlélet, semmilyen pedagógiai elgondolás nincs mögötte”. ", "site": "https://telex.hu/rovat/belfold"}
{"title": "\n        A boltláncok azt kérik az idősektől, hogy csúcsidőn kívül menjenek vásárolni\n       ", "body": "\n11:10: Klebelsberg Központ: minden intézmény felkészült a csütörtöktől kötelező lázmérésre A Klebelsberg Központ fenntartásában működő valamennyi intézménybe kerültek testhőmérséklet mérésére szolgáló eszközök, az iskolák felkészültek a csütörtöktől kötelező lázmérésre – mondta el a szervezet elnöke Székesfehérváron. Hajnal Gabriella szerint a legtöbb helyre kézi lázmérők kerültek. A fennakadások elkerülésére a nagyobb intézményekben alternatív megoldásokat alkalmaznak, például fali automata hőmérőt vagy hőkapukat – ez utóbbiak beszerzés alatt állnak, de öt már tesztüzemmódban van Budapesten. A hőkapu egyszerre akár húsz-harminc gyerek testhőmérsékletét is méri, így tíz perc alatt több száz diákot be tud engedni. A Magyar Hang ugyanakkor  úgy tudja , hogy nem zökkenőmentes a folyamat, ugyanis az Állami Egészségügyi Ellátó Központoktól kedden kaptak levelet a budapesti és Pest megyei köznevelési intézményfenntartók, miszerint azok, akik kevesebb lázmérőre jogosultak (max 10.), azoknak kiszállítják az eszközöket szerdán, azoknak azonban, akik ennél többet igényeltek, azoknak egy napjuk van rá kimenni a Waberers pátyi telephelyére. Azt, hogy hány hőmérőt kapnak az intézmények, létszámarányosan osztották el, így van olyan fenntartó, amelynek csak 2 jár (ilyenek lehetnek például egyes alapítványok vagy egyes kisebb önkormányzatok), míg van olyan tankerületi központ, ahova több tucat iskola is tartozik, így ők közel 500-at kapnak. A fenntartóknak lesz a dolga az is, hogy a hozzájuk eljutó lázmérőket szétosszák az iskolák között, ugyanis október elsejétől nemcsak a diákoknak, de a tanároknak is kötelező lesz a lázmérés az iskolákba való belépéskor. (MTI, Magyar Hang) 10:15: A boltláncok azt kérik az idősektől, hogy csúcsidőn kívül menjenek vásárolni Az Aldi, az Auchan, a Drogerie Markt, az Euronics, az Ikea, a Lidl, a Mol, az Obi, a Penny Market, a Praktiker, a Rossmann, a Spar és a Tesco arra kéri az időseket, hogy vigyázzanak magukra, kerüljék a zsúfolt helyeket és időszakokat, amikor vásárolni mennek. „Az idősek lehetőségeikhez mérten a legkevésbé zsúfolt órákban vásároljanak, különösen az élelmiszerüzletekben, drogériákban, amikor kevesebben keresik fel a boltokat, mint a reggeli munka-, iskolakezdés előtti, vagy a délutáni órákban.” Az Országos Kereskedelmi Szövetség tagjai azt javasolják az időseknek, hogy kérjék fiatalabbak segítségét a bevásárlásra. A vásárlóktól pedig azt kérik, hogy ha azt látják, hogy hosszabb sor alakul ki az üzletekben, engedjék előre az idősebbeket. A boltláncok ismét figyelmeztettek arra, hogy az üzletekben kötelező a maszk viselése, aki nem visel, azt felszólítják a viselésére, ha pedig így sem hajlandó, akkor kötelező felszólítani a távozásra és értesíteni a rendőrséget. A koronavírusjárvány első hullámában, tavasszal a kormány külön idősávot (9-12 óra) jelölt ki a 65 év felettieknek a vásárlásra, a második hullámban még nem jelöltek ki külön sávot, de Müller Cecília országos tisztifőorvos azt tanácsolta az időseknek, hogy ha korán vásárolnak be, már sokat tettek a saját egészségük érdekében. ( Napi.hu ) 09:30: Szlávik János: Aki teheti, oltassa be magát influenza ellen Szlávik János, a Dél-pesti Centrumkórház infektológus főorvosa az ATV Start című műsorában azt mondta, hogy bár az elmúlt hetekben nemcsak az új esetek, hanem a kórházban fekvő betegek, sőt az intenzíven ápoltak száma is megnőtt, stabilizálódni látszik az új fertőzöttek száma Magyarországon. Arra a kérdésre, hogy mindez csökkenő tesztszám mellett van így, úgy reagált, hogy „vannak olyan országok, ahol egymillió emberre 985000 szűrés jut, mégis majdnem 100 ezer betegük van. Ennek ellenére helyes, hogy jóval többet szűrünk mint tavasszal.” Szlávik szerint nagyon fontos a maszkhasználat és a távolságtartás, mert nem csak a koronavírus, hanem az influenzajárvány elleni védekezést is elősegíti. A főorvos szerint jövő év elejére lehet készen az új koronavírus elleni biztonságos védőoltás. Addig is azt ajánlja, hogy aki teheti és akinél ennek nincs ellenjavallata, oltassa be magát influenza ellen. ( Atv.hu ) Ezzel kapcsolatban egyébként Kemenesi Gábor virológus kedden azt mondta, egyelőre nem tudják a kutatók, hogy milyen hatása lesz annak, ha valaki tünetmentes Covid-fertőzöttként megkapja az influenzaoltást. A háziorvosoknak pedig nem lesz lehetőségük mindenkit letesztelni, aki influenzaoltásra megy. A tapasztalatok egyébként azt mutatják, hogy azért nem jó például felső légúti panaszokkal küszködőknek beadni az influenzaoltást, mert akkor az immunrendszer „el van foglalva”, így nem lesz olyan hatékony a vakcina, nem képes kellő immunválaszt kiváltani. 08:45: Téliesíteni kell a kiskunhalasi konténerkórházat Az MSZP frakcióvezetője a parlamenti ülés után az Országgyűlés honvédelmi és rendészeti bizottságának keddi ülésén is szóba hozta a kiskunhalasi kórház problémáját. Mint az RTL Klub korábbi riportjából kiderült, egy csőtörés miatt a koronavírussal kezelt betegeket egy lepusztult, omló vakolatú kórterembe helyezték át, miközben a város szélén álló új konténerkórház üresen áll. Harangozó kérdésére a parlamentben Gulyás Gergely méltatlannak nevezte a helyzetet. Most azonban Pintér Sándortól azt is megtudta a képviselő, hogy egyelőre azért sem lehetséges a betegek átköltöztetése a mobil járványkórházba, mert – bár már tavasszal felépült – még téliesíteni kell. Ugyanakkor ezzel nem ártana sietni, ugyanis Szepesvári Szabolcs, a kiskunhalasi kórház főigazgatója szerint a járványügyi előrejelzések szerint hamarosan meg kellene nyitni a konténerkórházat. ( Atv.hu ) (Borítókép: MTI/Soós Lajos) ", "site": "https://telex.hu/rovat/belfold"}
{"title": "\n        Magyar haditudósítók fogtak össze az UNICEF Magyarországgal a háború árnyékában élő gyerekekért\n       ", "body": "\n„Az Ukrajnában lévő gyerekek olyan helyzetbe kerülnek, ahol pillanatok alatt elvesztik a gyerekségüket, a gyerekkorukat” – mondta Huszti István, a Telex fotósa az UNICEF székházában szervezett  beszélgetésen , ahol magyar haditudósítók számoltak be a frontokon átélt történeteikről október 2-án, az erőszakmentesség nemzetközi napján. A beszélgetésen Huszti Istvánon kívül részt vett Mészáros Antónia, az UNICEF Magyarország ügyvezető igazgatója, Al Ghaoui Hesna független újságíró, Földes András, a Hvg munkatársa, Vörös Szabolcs, a Válasz Online munkatársa és Nick Thorpe, a BBC újságírója. A haditudósítók ezzel az UNICEF Magyarország jótékonysági  kampánya  mellé álltak, aminek célja, hogy adományokat gyűjtsenek a fegyverek árnyékában felnövő gyerekeknek. A kampány mellé álltak az On The Spot tudósítói is, S. Takács András és Cseke Eszter. Az UNICEF Magyarország közleménye szerint közel 450 millió gyerek él ma olyan területeken, ahol harcok dúlnak. „Jelenleg a világban több mint 110 fegyveres konfliktus zajlik. Ez a szám emberemlékezet óta nem volt még ilyen magas. A háború sújtotta területeken is minden nap születnek gyerekek, akik a tanulás, fejlődés és szabad játék helyett – ami más gyerekek számára természetes – a túlélésért küzdenek. Ők azok, akik a legkevésbé felelősek a történésekért, mégis ők a legfőbb áldozatai” – írja a szervezet  oldalán. Nyilas Gergely  újságíróként,  Huszti István  pedig fotóriporterként  tudósított  több alkalommal Ukrajnából. A háború kezdete óta összesen több mint fél évet töltöttek Ukrajnában. Szeptemberben a legsúlyosabb orosz támadások alatt álló front közelében, Pokrovszkban, és azokban a Harkiv-közeli településeken is jártak, ahonnan 2022-ben egyszer már kiűzték az ukránok az oroszokat. Huszti István az UNICEF székházában tartott beszélgetésen azt mondta: a legnagyobb hatást egy olyan 9 éves kisfiú története gyakorolta rá, akinek a háború miatt gyorsan fel kellett nőnie és egy felnőtt ember értettségével kellett viselkednie: „Ez a kisfiú leült, hogy elmesélje nekem a történetét, majd megszólalt, hogy: Nagyi, te most menjél ki, mert ilyenkor mindig sírni szoktál. És akkor elmondta, hogy az édesanyja hogyan halt meg egy rakétarepesz által. Láttam, hogy külsőre olyan, mint egy korabeli gyerek, a történet viszont, amit elmesélt, még egy felnőtt ember történetének is nagyon traumatikus lenne” – mondta a Telex fotósa. Nyilas Gergely és Huszti István szeptemberben készült helyszíni tudósításait itt olvashatják: Pokrovszk, a város amelynek elfoglalása még a saját országa felszabadításánál is fontosabb Putyinnak Bombabiztos iskola a föld mélyén, a harkivi metróban Ilyen, amikor az oroszok siklóbombái eltalálnak egy lakóházat ", "site": "https://telex.hu/rovat/belfold"}
{"title": "\n        Visszaszerelik a gázórát Iványiék MÁV-telepi iskolájához\n       ", "body": "\n„BREAKING NEWS! Most kaptuk a hírt, hogy a mai napon a MÁV telepi iskolánknál visszaszerelik a gázórát! Ez nélkületek nem sikerült volna <3” – írta a  Facebookon  szerdán a hajléktalanokról gondoskodó Oltalom Karitatív Egyesület, melynek Iványi Gábor lelkész az elnöke. Nevéhez kötődik a Magyar Evangéliumi Testvérközösség is, melynek bázisa a Dankó utcában található. Ahogyan a MÁV-telepi iskolából, úgy innen is el szerették volna vinni számlatartozások miatt a gázórákat a Nemzeti Közművek munkatársai. Iványi Gábor nemrég interjút adott a Népszavának, amiben elismerte, hogy valóban jelentős tartozást halmoztak fel, ugyanakkor azt is mondta: ez kizárólag annak a következménye, hogy vallási közösségét az állam megfosztotta egyházi rangjától és az ezzel járó forrásoktól. „Milliárdokkal tartozik nekünk az állam. Sokkal több pénzzel, mint amennyivel mi neki” – jelentette ki Iványi, egy közleményben pedig azt írta: „Legutóbb a vírusveszélyre hivatkozva, arcpirító módon csökkentették tovább a legszegényebb gyerekek javára működtetett iskoláink kiegészítő támogatását, most pedig elzárják a gázcsapot, esetleg kikapcsolják az áramot vagy a vizet, hogy térdre kényszerítsenek minket.” A főváros azóta ötmillió forinttal segítette Iványiék iskoláit. ", "site": "https://telex.hu/rovat/belfold"}
{"title": "\n        Visszatért A Kopasz, most Magyar Pétert osztja\n       ", "body": "\nVisszatért a Facebookra a 2022-es választások után hirtelen inaktívvá vált propagandaoldal, az Aktuális, és egyből több százezer forintért hirdetett videókkal kezdte el támadni a Fidesz új kihívóját. Az oldal mögött az ismert fideszes influenszer, Filep Dávid egyszemélyes kommunikációs cége állt. Filep Dávid neve onnan lehet ismerős, hogy ő csinálja a Megafon egyik oldalát, A Kopaszt Osztot is. Ő mondhatta el egyedül megafonos harcostársai közül, hogy Orbán Viktor követi őt az Instagramon. A mini-Megafonnnak is beillő Aktuális korábban több mint 450 millió forintot hirdetett el a Facebookon és a YouTube-on. 2021. novembertől 2022. december közepéig összesen 296 millióért reklámozták az Aktuális oldalát a Facebookon, míg a YouTube-on ez idő alatt közel 160 milliót költöttek el a Mini Feri-s, Gyurcsány-show-s videókra. Volt miből: Filep cége, az Aktuális Média Nonprofit Kft. 2022-ben például  634 millió forint támogatást kapott.  De az Aktuális nemcsak a hirdetésekre eltapsolt pénz nagyságában hasonlított a Megafonra, hanem abban is, hogy a kormánypropaganda sulykolása és az ellenzék lejáratása volt az egyetlen célja. Az újabb kétharmados Fidesz-győzelemmel végződött 2022-es választás után azonban elhallgatott az Aktuális Facebook-oldal, majd 2023 nyarán  Filep megszüntette a cégét . Az Aktuális Facebook-oldalon, aminek 18 ezer követője van, sokáig egy 2022. december 5-én posztolt  videó  volt az utolsó bejegyzés. Ebben Soros apó, azaz a Mikulásként ábrázolt Soros György pénzkötegekkel jutalmazza meg a kormánypárti szóhasználatban háborúpárti dollárbaloldalt, vagyis Gyurcsány Ferencet, Karácsony Gergelyt és a többieket. Közel kétévnyi hallgatás után azonban a napokban újra aktív lett az oldal. Sok víz folyt le 2022 decembere óta a Dunán, pontosabban a Tiszán, amit az is mutat, hogy az október 24-én posztolt videóban már nem Gyurcsány Ferenc vagy Márki-Zay Péter tör Magyarország vesztére, hanem Magyar Péter. Múlt csütörtök óta összesen hat Reels-videót posztolt az oldal, ezek mind Magyar Péterrel foglalkoztak. Azzal támadják őt, hogy a Diákhitel Központ vezetőjeként korrupciógyanús szerződéseket kötött, az Ötkertben történt balhéja miatt nem mond le a mentelmi jogáról, illetve a háború, a migráció és az LMBTQ-jogok kérdésében kiszolgálná „Brüsszel” akaratát. Egészen véletlenül a Fidesz is ugyanezekkel az üzenetekkel támadja a Tisza Párt vezetőjét. Orbán Viktor az  Európai Parlament október 9-i plenáris ülésén  azt mondta, hogy Magyar Péter csak a mentelmi jog miatt vette fel az EP-mandátumát. Az október 23-i állami megemlékezésen mondott  beszédében  pedig úgy fogalmazott a miniszterelnök, hogy „Brüsszel” bábkormányt akar a magyarok nyakába ültetni, amit Magyar Péter vezetne.“ „Ez nem összeesküvés-elmélet, ez összeesküvés a gyakorlatban, ország-világ előtt, egy új, 21. századi love story, a brüsszeli gazda megvakarta a kutyus fejét, a többit mindenki láthatta. Csak úgy áradt a szerelem” – mondta Orbán. Az Aktuális funkciója tehát nem változott 2022 óta, ahogyan az sem, hogy a jelek szerint komoly összegeket költenek az ellenzék aktuális vezérének lejáratására. A  Meta Ad Library  adatai szerint az Aktuális Facebook-oldal október 25-én egyetlen nap alatt 403 ezer forintot költött a Magyar Pétert lejárató posztok reklámozására. 13 hirdetésre ment el ennyi pénz, ami azt jelenti, hogy egy-egy posztot többször is behirdettek. Az összehasonlítás kedvéért: október 25-én egyedül Orbán Viktor hivatalos Facebook-oldala  költött többet ennél , 32 hirdetésre összesen 2,1 milliót. Az Aktuális a maga 400 ezres költésével megelőzte viszont a kormány Facebook-oldalát, ahol azon a napon 393 ezret hirdettek el.         Az Aktuális Facebook-oldal költései – Fotó: Meta Ad Library Az Aktuális visszatérése azért is érdekes, mert Magyar Péterről eddig leperegtek a propaganda támadásai, pedig a  Megafon nem kevés pénzt égetett el  a cél érdekében. Ráadásul a VSquare oknyomozó oldal hírlevele szerint  Orbán Viktor a kormánypropaganda átalakítását tervezi  Magyar Péter és a Tisza Párt előretörése miatt. Több közvélemény-kutatás szerint a Magyar Péter vezette Tisza már a Fidesz nyakán van, sőt egyes  mérésekben  már meg is előzi a kormánypártot. (Arról, hogy ezeket a méréseket hogyan érdemes értelmezni, és  mit lehet tudni a két párt versenyének valódi állásáról, itt írtunk részletesen .) A kötcsei találkozóról kiszivárgott információk szerint a miniszterelnök úgy gondolja, hogy a fideszes média nem tudta sikeresen megszólítani a választókat a június 9-i EP-választáson. A VSquare értesülései szerint az átalakítás a közmédiát, az Origót, a Magyar Nemzetet és a milliárdokból működő Megafont érintheti. A napokban felröppent, hogy feldarabolhatják a Mediaworksöt, és több, kisebb és jobban irányítható részre szednék szét a 76 lapot tömörítő médiaóriást. Ez egybevág a VSquare értesüléseivel, mivel az Origo és Magyar Nemzet is a Mediaworkshöz tartozik, a  vállalat azonban tagadta a feldarabolásáról szóló híreket . ", "site": "https://telex.hu/rovat/belfold"}
{"title": "\n        Négy év fogházra ítélték M. Richárdot első fokon\n       ", "body": "\n    Első fokon 4 év letöltendő fogházbüntetésre ítélte és végleg eltiltotta a járművezetéstől a Pesti Központi Kerületi Bíróság a Dózsa György úti halálos baleset elsőrendű vádlottját szerdán. M. Richárdot halálos közúti baleset gondatlan okozásában és – egy 2015-ös ügy kapcsán – garázdaság vétségében, valamint könnyű testi sértés bűntettében is bűnösnek találták. Az ügy harmadrendű vádlottja 1 év 10 hónap felfüggesztett fogházbüntetést kapott, de egy évre őt is eltiltották a vezetéstől.\n   \nA vádirat szerint 2017. május 15-én M. Richárd jogosítvány nélkül, a megengedett 50 km/órás sebességet jelentősen túllépve, 130 km/órás sebességgel haladt a XIII. kerületi Dózsa György úton a Kassák Lajos utcai kereszteződés irányába. A Vágány utca felől érkező Citroën – amelynek sofőrje a harmadrendű vádlott – a lámpa zöld jelzése után a Dózsa György útról egy lendületes gyorsítással akart balra kanyarodni, a Kassák Lajos utcába. A kanyar szabályos ívét azonban levágta, hogy mielőbb be tudja fejezni a manővert, és így ne akadályozza a szembejövőket. A nagy sebességgel közeledő Mercedest azonban nem vette észre, így az nagy erővel csapódott neki a kanyarodó Citroënnek. A balesetben a kanyarodó autó két utasa, egy 23 és egy 37 éves férfi, meghalt, többen pedig súlyosan megsérültek. Bár a baleset után M. Richárd a rendőröknek még azt mondta, hogy közvetlenül az ütközés előtt satuféket nyomott, a tárgyalások alatt már úgy védekezett, hogy a „baleset előtt gyorsított, hogy így kerülje el az ütközést, ezért is kezdett kitérni a másik autó elől a külső sáv felé”. Az igazságügyi műszaki szakértő szerint ha a Mercedes a megengedett 60-70 km/órás sebességgel halad, egy vészfékezéssel elkerülhette volna a balesetet. Az álló helyzetből 30-35 km/órás sebességre gyorsító kanyarodó Citroën pedig 9-10 km/órás sebesség mellett védhette volna ki az ütközést. A tárgyalások alatt vetítették le azt a videót is, amit M. Richárd a baleset előtti másodpercekben a mobiljával készített. A néhány másodperces felvételen az látszott, hogy a sofőr először igazgatja a telefont, majd nem sokkal később a képernyő elsötétül. Bár a vádlott azt állította, hogy a mobil egy pohártartóba volt beállítva, a szakértő egyértelműen megállapította, hogy a készüléket a sofőr a kezében tartotta. Többek között ez a felvétel bizonyította azt is, hogy a Mercedes sofőrje a balesetet megelőző pillanatokban nem a gázra, hanem a fékre lépett. Bár a kirendelt igazságügyi orvosszakértők és a védelem által felkért szakértők is egyértelműen megállapították, hogy M. Richárd a személyiségszerkezete miatt alkalmatlan a vezetésre, a férfi védője szerint, ha „arra a vádlott egészségügyi okból alkalmatlan, akkor igazságügyi orvosszakértőnek kell megállapítania, hogy ez az állapot végleges vagy kezelhető. Amennyiben kezelhető, nem indokolt, hogy védencemet végleges hatállyal eltiltsák a járművezetéstől” – érvelt Koltai Zsuzsanna védő. A vádirat szerint a baleset akkor is elkerülhető lett volna, ha a Citroën sofőrje nem vágja le a kanyar ívét. Péchy Kristóf, a harmadrendű vádlott védője azonban rámutatott arra, hogy „a KRESZ nem mondja ki, hogy a kereszteződés mértani középpontját megkerülve kell elvégezni a kanyarodást”. Arra viszont figyelmeztet, hogy mielőtt a sofőr megkezdi a kanyarodást, meg kell győződnie arról, hogy magatartásával nem sérti-e más közlekedési magatartását. Amikor a Citroën sofőrje megkezdte a kanyarodást, a balesetben érintett két autó között a távolság 160 méter volt, mondta Pécsi, aki szerint a veszélyhelyzetet egyértelműen a sebességtúllépés hozta létre. A harmadrendű vádlott az utolsó szó jogán csupán annyit mondott, hogy egyetért azzal, amit védője mondott. M. Richárd pedig arról beszélt, tudja, hogy gyorsan ment, és ezzel okozott egy tragédiát, de ebben nem volt szándékosság. (Fotó: Bődey János / Telex) ", "site": "https://telex.hu/rovat/belfold"}
{"title": "\n        Autós üldözés volt Budapesten, a TEK Mercedes terepjárója vetett véget neki\n       ", "body": "\nNem állt meg a rendőri jelzésre annak a sötét színű Opel Astrának a vezetője, amelyet később több rendőrautóval követtek hétfőn, a Váci úton,  írja a Blikk . Az autós üldözés során az Opel vezetője az M3-as autópályára is megpróbált felhajtani, de eltévesztette a menetirányt. A bulvárlap olvasója szerint ezután a TEK fekete Mercedes terepjárója bukkant fel, amelynek 12 óra 50 perc körül sikerült megállítania a száguldozó autóst. Mint kiderült, az Astrát vezető férfit korábban eltiltották, végül őt és az autóban ülő nőt a XV. kerületi rendőrkapitányságra szállították kihallgatásra, a további részletek tisztázása pedig jelenleg tart. ", "site": "https://telex.hu/rovat/belfold"}
{"title": "\n        Eltörte a biciklis arccsontját, mert az nem a kerékpárúton haladt\n       ", "body": "\nBüntetőfékezéssel megállított, majd ököllel összevert egy biciklist egy negyvenéves kaposvári férfi, mert az nem a kerékpárúton haladt, derül ki a Somogy Megyei Főügyészség  közleményéből . Az eset még júniusban történt, most emeltek vádat a sofőr ellen. Az autós Deseda felé haladt, amikor felfigyelt az autóúton – a KRESZ szerint szabálytalanul – bicikliző férfire. Lefékezett előtte, veszekedni kezdtek, az autós az árokba dobta a kerékpárt, majd ököllel ütötte-verte áldozatát, aki időközben a földre került. Nyolc napon túl gyógyuló, súlyos sérülést szenvedett, az arccsontja is eltört. Az ügyészség felfüggesztett börtönt kért a támadóra, és a járművezetéstől is eltiltaná őt.         Forrás: Ügyészség ", "site": "https://telex.hu/rovat/belfold"}
{"title": "\n        Vitézy Dávid úgy hallotta, hogy Lázár János bosszúálló típus\n       ", "body": "\n„Budapest ma egy brutálisan lemaradó pályán van. Ha megnézzük, lengyel bányászvárosok nagyobb mértékben fejlődnek, mint Budapest” – fogalmazott  a Telex hétfő esti élő műsorában Vitézy Dávid , a Podmaniczky Mozgalom frakcióvezetője, korábbi főpolgármester-jelölt. Vitézy az adásban beszélt a MÁV helyzetéről, a budapesti olimpia álmáról, és arról is, hogy nem tartja alkalmasnak Lázár Jánost a miniszteri posztjára, „nem véletlen szólítottam fel már korábban is őt a lemondásra”. A politikus kitért arra is, hogy szerinte jelenleg törvényellenesen működik a főpolgármesteri hivatal, mert nincs helyettese a főpolgármesternek: hozzátette, erről nem tárgyaltak soha Karácsony Gergellyel, de munkakapcsolat van köztük, még ha van is köztük bizalmatlanság, „hiszen voltak kemény állítások egymásról a kampányban, amik nem múlnak el nyom nélkül”. Vitézy a fővárosi közgyűlési munkáját úgy összegezte: „amikor Magyar Péter azt mondja, hogy nem mehetnek tovább így a dolgok Budapesten, abban igaza van”. Késő MÁV, vad táncot jár Vitézy Dávid a műsor elején arról beszélt, hogy nem nyilvánosak a MÁV késési statisztikái, habár eddig elérhetők voltak, ő régóta követte is ezeket. „Ez elég jó mérőszáma annak, mi történik a magyar vasúton. Idén feltűnt, hogy egyszerűen elkezdett zuhanni a MÁV pontossága” – fogalmazott. Vitézy szerint pár éve még 70 százalék körül volt az IC-k pontossága, ez ma már 30-35 százalék, ami „egy nagyon súlyos válságára mutat rá a MÁV-nak”. Friss késési statisztikák viszont most nem ismertek, Vitézy szerint azért, mert „kicsit azt érzem, hogy Lázár János leszólt, hogy többet ne publikáljanak vonatpontossági adatokat”. A politikus szerint a MÁV zuhanórepüléséhez bőven van köze Lázár Jánosnak. Vitézy szerint egyrészt nem élt a miniszter a járműbeszerzési lehetőségekkel, hanem helyette százmilliárdos autópályák fejlesztését kezdte meg a minisztérium. Másrészt „Lázár János soha nem látott központosítást vezetett be” szerinte a MÁV-on belül. Vitézy hozzátette, „a központosítás szétcsúszással jár”, összességében pedig azt látja, hogy Lázár döntései súlyosbították a MÁV válságát. „Ez valahol egy klímatagadó álláspont” – mondta Vitézy arra, hogy a minisztérium inkább autópályákra költene pénzt a vasút helyett. A politikus úgy látja, itthon „az, hogy felszálljak a vonatra Budapesten és leszálljak Londonban, ez utópia”, miközben más európai országok a vasút fejlesztésén dolgoznak. Vitézy szerint jó ideje nem történik semmi a vasútfejlesztések terén, pedig „Lázár János, amióta vasúti válság van, minden évben bejelent egy átfogó programot”, csak aztán Vitézy szerint abból nem lesz semmi. Mint hozzátette, eközben „az látszik, hogy a világ leggazdagabb, legjobb módú országai, Kína, Japán, Svájc vagy Ausztria a közlekedési forrást a vasútba rakja bele”. A politikus azt is látja, hogy a kétezres évek elején a politikai vita része volt, hogy be kéne-e zárni villamosvonalakat az autósok javára, erről pedig „nem született az országban konszenzus”. Ő úgy látja, a vidéki polgármesterekre nagyobb nyomás nehezedik, ott új utakat akarnak a választók. „Ha leaszfaltozzuk a fél országot, az nem biztos, hogy jó megoldás. Ha sok a kamion a faluban, nem biztos, hogy az a jó, ha építünk még egy elkerülővonalat, és az erdőt is kivágjuk. Hanem a vasutat kéne fejleszteni, a teherautókról átpakolni az árut a vasútra.” Vitézy pozitív példaként hozta a Szeged és Hódmezővásárhely között közlekedő tram-traint, amely szerinte megmutatta, hogy lehet az elővárosban is modern vasutat csinálni. Míg ebben dicsérte Lázár döntését, kritizálta őt a vasútbezárások miatt: szerinte nem bezárni kéne azokat, hanem „a Bz helyett egy korszerű vonattal bekötni [például] Komlót a vasúti hálózatba”. Szerinte tehát a helyi politika is hozzátesz a koncessziós nyomás mellett ahhoz, hogy a kormány nem fordul a vasútfejlesztés felé. Lassan a HÉV-vel Lázár János korábban a HÉV-járatritkításokról szóló hírekre  úgy reagált  egy posztban, hogy „úgy látom, hogy néhány aberrált, belvárosi, libsi gyereknek megártott a túl sok szívás a hétvégén, és ezért aztán hallucinációik vannak a HÉV-vel meg úgy általában a világgal kapcsolatban. Ilyenkor persze hazudnak is”. Lázár ezután Magyar Péterről és „seggnyalásról” is írt posztjában, amire Vitézy az adásban azt mondta, csodálja, hogy egy miniszter ilyen stílusban ír, miközben Gyurcsány Ferencnél és az őszödi beszédnél pont ezen a stíluson lepődtek meg, jogosan, az emberek. Vitézy arról beszélt, hogy hallott arról, hogy közéleti nyomásra mégsem lesz járatritkítás a csepeli vonalon, de szerinte amúgy is az a fő probléma, hogy a járművek elavultak. „Ebbe nem lehet beletörődni” – mondta Vitézy, aki szerint most nehéz a helyzet: szerinte a MÁV nem tudja megoldani a helyzetet a mostani járművekkel, ha újakat rendelnek, az pedig évek múlva érkezik még meg. Vitézy a problémára ideiglenesen villamosok átalakítását javasolta a fővárosi közgyűlés előtt, hogy „addig se maradjon Csepel összeköttetés nélkül”, amíg ez megoldódik. Vitézy kitért arra, hogy amikor Palkovics László lemondott, és Lázár Jánosból építési és közlekedési miniszter lett, tíz perccel a rendkívüli kormányinfó után felhívták őt. Mint elmondta, nem beszélt sokszor Lázárral, titkos személyes konfliktus sincs köztük, de Palkovics lemondása után nem sokkal behívták őt, és „közölték, hogy ők fideszes politikusokat szeretnének látni államtitkárként, és nem szakmai típusú államtitkárt szeretnének”. „Én azt gondolom, hogy Lázár János azért haragszik rám nagyon, mert ő mégiscsak a megoldóember/fixer szerepében mozgott a nyilvánosságban. Nem érinti őt jól, hogy a vasút kapcsán a közvélemény már megismerte, hogy nem minden egészen úgy van”, ahogy Lázár mondta – tette hozzá Vitézy. Hozzátette, neki személyesen nincs baja Lázárral, őt az zavarja, hogy „a magyar vasút soha nem látott mélyrepülésben van”, ezért nem tartja alkalmasnak Lázárt a miniszteri posztra: „Ha annak tartanám, nem szólítottam volna fel lemondásra” – mondta. Ne Athén, inkább Barcelona Vitézy kitért a főpolgármester-választásra is: mint mondta, Rogán Antallal nem volt soha kapcsolata, a kampányban pedig „kommunikációs stratégiát nem egyeztetett a Fidesszel”. Vitézy kiemelte azt is, hogy a kampány alatt a közmédia nem hívta őt be, a Tényekben sem számoltak be a kampányáról, egyedül a Magyar Nemzet kért tőle interjút, de aztán „az se jelent meg soha”. Ő úgy látja, valóban őt támogatta a Fidesz táborának egy része, és a jelöltek közti pártos vitában „az is világos lett, hogy a Fidesz harmadik lesz”. Vitézy szerint a Fidesz azért lépett vissza és állt be mögé, hogy „így nem kellett senkinek azzal foglalkoznia, hogy a Fidesz harmadik lett, mert így nem lett”. Csárdi Antal LMP-ből kilépett képviselő korábban  a Telex műsorában azt állította , hogy  látott egy fotót, ahol Ungár, Rogán és Vitézy egyeztet : Vitézy ezt bohózatnak nevezte, amelyben szerinte pont Csárdi cáfolta saját állításait. Mint mondta, őt „negatív értelemben meglepte”, hogy Csárdi ezzel állt elő. Szerinte egy ideje lehetett tudni, hogy Csárdi keresi az útját, de „az engem meglepett, hogy utólag ő úgy adja elő, mintha nem lett volna részese a kampányomnak, és Szentkirályi visszalépése után nem támogatott volna teljes mellszélességgel továbbra is” – mondta Vitézy. Hozzátette, nem zárná ki, hogy Lázárnak is van köze Csárdi állításaihoz, de erre csak annyit mondott, hogy ő úgy hallotta, „Lázár János bosszúálló ember”. Vitézy a választásokról azt mondta: látta, hogy a Fidesztől és az ellenzéktől is álltak be mögé szavazók. Ezzel szerinte „olyan választói koalíció volt mögöttem, ami a magyar politikában ritkán fordul elő”. Úgy látja, bár rá szavazott Orbán Viktor, azért sok dolog van, amiben nem értenek egyet a kormánnyal: ilyen a közlekedéspolitika és Budapest helyzete is. Vitézy Karácsonyra kitérve beszélt arról is, hogy szigorú feltételekkel támogatna egy esetleges  budapesti olimpiát . Szerinte a mostani folyamat még csak az eleje az olimpiakérdésnek, de be kell szállni, mert például ez bebizonyíthatja, hogy „nagy stadiont nem szabad építeni többet”. Vitézy szerint Budapest most le van maradva, ezért ha lenne olimpia, akkor ki kell hozzá találni, hogy lehet a városfejlesztési vágyaknak alárendelni az olimpiát, mint Barcelonában és Párizsban, és nem fordítva, mint Athénban. Vitézy szerint „annyira reménytelen lemaradásban van Budapest”, és olyan sok pénzre van most szüksége, hogy Budapestnek felelősen kitörési pontokat kell találnia: ilyen tudna lenni az olimpia is. Hozzátette, meglepte őt a kormány, pontosabban Szentkirályi Alexandra  reakciója  a Karácsony által feltételekkel, de támogatott olimpiára. Szerinte egy olimpiánál fel sem merülhet az, hogy a főváros ezt egyedül fizesse. Hozzátette, az olimpia ötletének „akkor van értelme, ha a Tisza és a Fidesz is azt gondolja, hogy érdemes tájékozódni arról, hogy Budapest tud-e olimpiát rendezni”. ", "site": "https://telex.hu/rovat/belfold"}
{"title": "\n        Kövekkel dobálták meg a rendőröket Röszkénél\n       ", "body": "\nKöveket dobáló határsértőket állítottak elő a rendőrök Röszkénél. A Police.hu-n olvasható  tájékoztatás  szerint körülbelül negyvenen gyűltek össze a szerb oldalon, a vasúti síneknél. Kisebb csoportokban, létrák segítségével próbáltak átjutni a kerítésen. Kövekkel támadtak a rendőrökre, megrongáltak két szolgálati autót és egy kamerát. Három külföldit feltartóztattak, akik szír állampolgároknak vallották magukat, de személyazonosságukat nem tudták igazolni. Ellenük büntetőeljárás indult. ", "site": "https://telex.hu/rovat/belfold"}
{"title": "\n        A tatai tó partjára luxushotelt tervező Avalon-csoport veszi meg a tatai Cifra malmot\n       ", "body": "\n    Lemondott elővásárlási jogáról Tata önkormányzata, így nem ők, hanem a nagy vitát kiváltó tatai szállodaépítésben is érdekelt Avalon-csoport veheti meg az Öreg-tó partján álló, műemléknek számító Cifra malmot. Az Avalon-csoport 159 millió forintot fizet az épületért, döntött a kérdésben nagy többséggel szerda este a város képviselő-testülete.\n   \nMichl József (Fidesz–KDNP), Tata polgármestere azt mondta az ülésen, hogy a város költségvetésében sem az épület megvásárlására, sem a várhatóan 1 milliárd forintba kerülő felújítására, sem utána az évi több százmillió forintos üzemeltetésére nincs fedezet, ezért mondtak le az elővásárlási jogról. Az ülésen kiosztott adásvételi szerződés szerint a malmot az Avalon-csoporthoz tartozó Worldinvest Zrt. veszi meg az ingatlant évek óta áruló, győri székhelyű Mozaik Komplexum Kft.-től, számol be az MTI. Tóth Róbert, a Worldinvest Zrt. vezérigazgatója korábban részletezte a terveit, ami szerint a malmot a műemlékvédelmi szabályok betartásával teljeskörűen felújítanák, majd valamilyen vendéglátói kapacitásban hasznosítanák. A Cifra malom egy korábbi malom felhasználásával épült a 18. század közepén, folyamatosan használták, majd 1950-ben a Terményforgalmi Vállalat tulajdonába került, 1953-ban modernizálták. Az őrlést 1968-ban szüntették meg, berendezését 1973-ban leszerelték. 1982 és 1985 között elkezdődött felújítása, de félbemaradt. Nevét a hagyomány szerint az emeleti, stukkódíszes teremről kapta, amely az 1980-as évek közepén megsemmisült. A Hell cégcsoporthoz tartozó Avalon májusban jelentette be, hogy a tatai Öreg-tó partján, természetvédelmi és műemlékvédelmi környezetben tervezi felhúzni a következő, 24 milliárd forintból építendő 120 szobás luxusszállodáját. A tervek a bejelentéskor érvényes szabályozás szerint nem valósulhatnának meg, több természetvédelmi és műemlékvédelmi szervezet is nyilvánosan ellenezte a beruházást. Bár a befektető sokáig azt kommunikálta, hogy több település is „versenyben van”, tataiak egy csoportja már hónapokkal korábban tiltakozni kezdett a szállodaépítés ellen. Civilek, ellenzéki pártok és ellenzéki képviselők aláírásgyűjtéssel és népszavazási kezdeményezéssel is megpróbálták megakadályozni a tó körüli nagyberuházásokat. A koronavírus miatt sokáig nem lehetett tüntetni, közben megakadt az első népszavazási kezdeményezés is, Tata fideszes polgármestere pedig a járványhelyzetet kihasználva egyedül döntött arról, hogy kiemelt fejlesztési helyszínként kezeli a tópart érintett részét. A szálloda ellen tiltakozók Stop Avalon Tata néven online szerveződtek csoporttá, nyáron több tüntetést és tiltakozási akciót is tartottak. A tiltakozások hatására az Avalon júliusban már az „eredeti terveknél kisebb” szállodát ígért. Augusztusban pedig két olyan népszavazási kérdést is jóváhagyott a Helyi Választási Bizottság, amelyekkel akár ellehetetleníthetnék a helyiek az Öreg-tó partjára tervezett szálloda megépítését. (Borítókép: Az Öreg-tó középső zsilipjénél 1587 körül épült Cifra malom. Fotó: Jászai Csaba / MTVA / MTI) ", "site": "https://telex.hu/rovat/belfold"}
{"title": "\n        Baranyi szerint a Tisza újra összeállt a Fidesszel, mire Magyar lehazugozta\n       ", "body": "\nIsmét a Facebookon feszült egymásnak az ellenzék. Baranyi Krisztina, Ferencváros polgármestere  posztolt arról , hogy szerinte megint összeállt a Fidesz és a Tisza Párt, méghozzá „egy szimbolikus ellenzéki ügy ellen”. Hétfőn került a közgyűlés napirendjét tárgyaló bizottság elé a diáktüntetésekben részt vevő ADOM Diákmozgalom, Egységes Diákfront és a Fridays For Future Magyarország  diákszervezeteket támogató javaslatcsomag , amiket Karácsony Gergely terjesztett a bizottság elé. Ez egy 25 pontos csomag, és szerepel benne például hogy a főpolgármester igény szerint jogi, szervezési és kommunikációs segítséget nyújtson a tanulók által önszerveződő, demokratikusan megválasztásra kerülő érdekképviseleti szerv létrehozásához; hogy kapjanak egy ingatlant egy közösségi tér kialakítására; hogy a BudapestGo a Fővárosi Önkormányzat és intézményei által diákoknak nyújtott kedvezmények általános platformja legyen; hogy a főpolgármester kidolgozzon egy kedvezményrendszert, amivel minden középfokú tanulmányokat folytató budapesti diák évente egyszer ingyen, vagy 100 forint regisztrációs díj mellett elmehessen egy önkormányzati fenntartású színház egy előadására; hogy felhívja a főpolgármestert, hogy kiemelten a Városmajori Szabadtéri Színpad útján biztosítsa havonta legalább két alkalommal, hogy feltörekvő fiatal előadóművészek díjmentesen léphessenek fel. Ezek mellett sok más hasonló, a budapesti diákokat érintő kedvezmény kidolgozásáról van még szó, valamint a pesti alsó rakpartról, több Bubi-állomásról és a közösségi szolgálatról. „A Fidesz mellett a Tisza (Nagy Ervin bizottsági taggal, aki pár hónapja még ott állt a diákok színpadán) és a Vitézy-frakció ezeket is leszavazta, gyakorlatilag azzal az indokkal, hogy ezek a mozgalmak Karácsonynak kampányoltak” – írja Baranyi, aki szerint nem ez történt, hanem az, hogy „a fiatalok jogaikért, tanáraikért, jövőinkért álltak ki”. „Azokért a jogokért, amelyeket a Fidesz kormány hosszú évek óta páros lábbal tipor. Ezeket a 15-16 éves fiatalokat könnygázzal, tonfával oszlatták az erőszakszervezetek. Szégyelljék magukat, képviselőtársaim” – zárta. Hazudik, röhejes, mi megszavaztuk volna A poszt alatt több politikus reagált az abban megfogalmazott állításokra. „Megint hazudik a polgármester asszony. Nem a diákok előterjesztését szavazták le a TISZA képviselői, hanem azt, hogy kizárólag a budapesti diákok néhány százalékát kitevő 3 (a főpolgármester kampányát aktívan támogató) diákszervezet javaslatairól szavazzon a közgyűlés. Mi a teljes budapesti diákságot képviselő/lefedő szervezetek javaslatairól szeretnénk szavazni. Ilyen például a Budapesti Diákparlament, amelyben minden középiskola képviselteti magát. Hazudni, csalni csúnya dolog” – írta Magyar Péter. Arra a kérdésre, hogy „ha a javaslatokkal nincs probléma, csak a politikai állásfoglalással, akkor miért kell egy jó ügyet szabotálni”, azt írta, hogy a közgyűlés az egész budapesti diákságot képviseli, „és nem szavaz néhány (egyes pártok ifjúsági képviseleteként működő) szervezet javaslatairól”. Vitézy Dávid is reagált a posztra, amit megdöbbentőnek és röhejesnek nevezett. „Az egész előterjesztés teljesen komolytalan, a diákok teljes hülyének nézése, olyan javaslatokkal, amik se előkészítve nincsenek, se fedezetük nincs. Nézze vissza bárki a bizottsági vitát nyugodtan az oldalamon. Jó szívvel egy ilyen anyagot nem lehet támogatni, még akkor se, ha Karácsony Gergely vagy a te kedvenc diákszervezeteiről van szó. A Duna Mozgalomnak továbbra is jó próbálkozást kívánok, látom ez ügyben is alakul” – jegyezte meg. Tompos Márton, a Momentum elnöke Baranyi posztja alatt támogatóan írt: „Akkor is ott voltunk a diákok mellett, most is megszavaztuk volna, ahogy az átláthatósági javaslatokat is. Elképesztő, hogy ezt magyarázni kell.” ", "site": "https://telex.hu/rovat/belfold"}
{"title": "\n        Öt településen választanak új polgármestert vasárnap, köztük Balatonszemesen és Cserdiben is\n       ", "body": "\n    Öt településen tartanak időközi önkormányzati választást vasárnap. A választásokon be kell tartani a járványügyi előírásokat.\n   \nA Somogy megyei  Balatonszemesen  azért lesz időközi polgármester-választás, mert a települést eddig vezető Szomorú Szilárd (Fidesz–KDNP) július 1-jével lemondott. A tisztségért négyen indulnak: Németh Kornélné (Fidesz–KDNP), valamint a független Borbély János, Farkas Péter és Havasy Tamás. A választói névjegyzékben 1529 helybéli szerepel. A Nógrád megyei  Cserhátsurányban  polgármestert és önkormányzati képviselőket is választanak, mivel a képviselő-testület nyáron feloszlott. A polgármesteri posztért négyen indulnak: Katulin Károly, Horváth Eszter, Grenyó János (valamennyien függetlenek) és Szabó Tibor (Magyar Munkáspárt). A négy képviselői helyért tizenöt jelölt verseng. A választói névjegyzékben 649-en szerepelnek. Baranya megyében  Cserdiben  és Bostán is időközi polgármester-választást tartanak vasárnap. Cserdiben azért van szükség a voksolásra, mert a települést 2006 óta irányító független Bogdán László júliusban, 46 éves korában tragikus hirtelenséggel meghalt. A vasárnapi voksoláson két független jelölt indul: Bogdán Gyula, a volt polgármester testvére és Panek József. A Mecsek nyugati végén fekvő településen 277 választópolgár szavazhat.  Bostán  azért kellett kiírni időközi választást, mert a község tavaly októberben megválasztott független polgármestere, Németh Tamás lemondott tisztségéről. A polgármesteri posztért két független jelölt indul: Ignácz Zsuzsanna és Szegediné Palotai Valéria. A választói névjegyzékben 113-an szerepelnek. A Borsod-Abaúj-Zemplén megyei  Abaújszolnokon  polgármestert és négy önkormányzati képviselőt választanak vasárnap, mert a képviselő-testület feloszlott. A polgármesteri posztért három független jelölt – Van Eijk Eduard Christiaan, Rácz Pál, Gönczi Gáborné –, a négy képviselői helyért pedig tizenegy független jelölt indul. A választói névjegyzékben 127-en szerepelnek. A helyi választási irodák a koronavírus-járvány terjedésének megakadályozására a szavazóhelyiségekben kézfertőtlenítőt helyeznek el, amelyet a választópolgárok érkezéskor és távozáskor is használhatnak. A szavazatszámláló bizottságok tagjai maszkot viselnek, és erre kérik a választókat is. Kérik azt is, hogy ha sorban kellene állni, a szavazók tartsanak egymástól legalább 1,5 méter távolságot, valamint vigyenek magukkal tollat a voksoláshoz. A betegek, a mozgásukban korlátozottak most is mozgóurnát kérhetnek, legkésőbb a szavazás napján 12 óráig a szavazatszámláló bizottságtól. ", "site": "https://telex.hu/rovat/belfold"}
{"title": "\n        Felelőst találtak a mentőszolgálatnál a nő ügyében, akit 7,5 óra alatt vittek át a Honvédkórházba, és másnapra meghalt\n       ", "body": "\nAz Országos Mentőszolgálatnál megállapították, hogy ki vagy kik felelősek azért, hogy egy súlyos állapotban lévő, idős nő  hat órán át várt  a mentőre Budapesten. Mire a beteg a kórházba ért, már nem tudtak rajta segíteni, később meghalt – derül ki az  RTL Híradóból . A szóban forgó esetben egy budapesti egészségügyi intézmény krónikus belgyógyászati osztályáról október 11-én érkezett online bejelentés sürgősségi szállításra, miután az orvos a beteg állapotának rosszabbodását észlelte. A mentők végül hat órával a hívás után érkeztek, ám még ezután is másfél óra kellett, mire a beteg eljutott a Honvédkórházba. Ott azonban már nem tudtak segíteni rajta, mert időközben annyi vért vesztett, hogy abba másnapra belehalt. A Híradó idézte az OMSZ közleményét, eszerint „a budapesti kórházak közötti késedelmes mentőszállítás kapcsán indított belső vizsgálat személyi felelősséget állapított meg. A munkáltatói intézkedések folyamatban vannak.” Érdeklődtünk a mentőszolgálatnál, pontosan mit állapítottak meg, és milyen következményei lesznek az ügynek. Ha tájékoztatnak minket, beszámolunk róla. ", "site": "https://telex.hu/rovat/belfold"}
{"title": "\n        Orbán Ráhel a harmadik gyerekét várja\n       ", "body": "\nHeteken belül megszülethet Orbán Viktor ötödik unokája, legidősebb lánya, Orbán Ráhel ugyanis épp harmadik gyerekét várja. A  Blikk  azt írja, a hírt a miniszterelnök környezetéből erősítették meg nekik. Orbán Viktor negyedik unokája pár hónapja született meg: János Fülöp az első fiúunokája, anyja a miniszterelnök második lánya, Orbán Sára, akinek már van egy lánya is. A most harmadik gyerekével terhes Orbán Ráhelnek már van egy két- és egy négyéves lánya. ", "site": "https://telex.hu/rovat/belfold"}
{"title": "\n        Kormánybiztosi kinevezést kapott Lázár János\n       ", "body": "\nKét ügyben is kormánybiztosi kinevezést kapott Lázár János korábbi kancelláriaminiszter – írja a Magyar Közlöny alapján az  Mfor.hu . Lázár számára egyik terület sem új, és a lap szerint az országos politika szempontjából marginális témák. Feladatkörébe tartozik a mezőhegyesi Nemzeti Ménesbirtok és Tangazdaság állami feladatainak koordinálása, valamint a Nemzeti Kastélyprogram és a Nemzeti Várprogram végrehajtásával kapcsolatos feladatok ellátásáért felelős miniszteri biztossal együttműködve a geszti Tisza-kastély felújításai munkálatainak koordinálása. A másik kormánybiztosi feladat szerint figyelemmel kell kísérnie a folyamatban lévő, uniós és hazai forrásból megvalósuló, nemzetgazdasági szempontból kiemeltnek minősülő Hódmezővásárhely–Szeged tram-train mintaprojekt végrehajtását, és ő koordinálja a regionális jelentőségű, határon átnyúló, Szeged–Szabadka–Baja-vonal kialakítását is. ", "site": "https://telex.hu/rovat/belfold"}
{"title": "\n        Egy másik épületet is blokád alá vettek az SZFE hallgatói\n       ", "body": "\nAz egy hónappal ezelőtt elfoglalt Vas utcai épület után a tiltakozó hallgatók blokád alá vették a Színház és Filmművészeti Egyetem (SZFE) Film- és Médiaintézetének Szentkirályi utcai épületét is – közölte a  Facebookon  az SZFE hallgatói önkormányzata. Az épületnél őrséget állítottak. A kapun csak az egyetem polgárai léphetnek be. Mint írják, „leköszönő vezetőségünk lemondási idejének utolsó óráiban, szerda este a sajtóból értesültünk arról, hogy az általunk el nem ismert kuratórium pályáztatás nélkül nevezett ki az intézmény élére két új rektorhelyettest”. A diákok szerdán éjszakába nyúló hallgatói fórumot tartottak. Itt szavazással döntöttek a Film- és Médiaintézet blokádjáról. A hallgatók csütörtökön délután háromkor tartanak sajtótájékoztatót az egyetem Szentkirályi utcai épülete előtt. Lemondásuk után szerdán éjszaka járt le az egyetem eddigi vezetőinek megbízatása. Vidnyánszky Attila, az alapítványi fenntartásba került egyetem kuratóriumi elnöke két új rektorhelyettest nevezett ki pályázat és szenátusi jóváhagyás nélkül: Novák Emil filmrendezőt és Zalán János színészt, producert. Kedden a kuratórium kezdeményezésére távozott az egyetem kancellárja is. Helyére Szarka Gábor ezredes, a honvédelmi miniszter korábbi kabinetfőnöke kerül. A Telex értesülései szerint Szarka kedd délután megpróbált bejutni az egyetem épületébe, de az ott tartózkodó diákok feltartották, így egy közeli bárban kényszerült tárgyalni. Semjén Zsolt május 26-án éjjel nyújtotta be, az Országgyűlés pedig július 3-án fogadta el azt a törvényjavaslatot, amivel 2020. szeptember 1-jétől az állami fenntartású Színház-és Filmművészeti Egyetem alapítványi fenntartás alá kerül. Július végén az is kiderült, hogy az alapítványi kuratórium elnökének az intézményt többször bíráló Vidnyánszky Attilát, a Nemzeti Színház igazgatóját nevezték ki. Az új rendszerben az alapítvány, élén a kuratórium dönt az egyetem minden fontos ügyéről, az ő kezükbe került ugyanis a vagyon, az ingatlanok és a főbb döntési körök. A kormány minderről hivatalosan azt kommunikálja, a modellváltás célja, hogy az intézmény szabadabban működjön, hatékonyabb legyen az oktatás, és főképp, hogy az egyetem tulajdonosa már nem az állam lesz, hanem az erre a célra létrehozott alapítvány, amivel minden eddiginél függetlenebbek lehetnek. Az ötfős kuratórium augusztus végén benyújtotta az új alapító okiratot, mire az egyetem teljes vezetése és szenátusa – ami az egyetem legfőbb döntéshozó szerve – lemondott. Az okiratban ugyanis őket minden jogkörüktől megfosztották: nem dönthetnek saját működési szabályzatról, költségvetésről, intézményfejlesztésről, nem választhatják meg az egyetem rektorát, nem nevezhetnek ki önállóan intézetvezetőket és osztályvezető tanárokat sem. Ezek a jogkörök mind a kuratóriumhoz kerültek át. Az SZFE hallgatói nem ismerik el legitimnek a kuratóriumi tagokat, az autonómia visszaadását követelik, hetek óta demonstrálnak, és az egyetemet is szimbolikusan elfoglalták. Az épületbe az új vezetőket nem, csak az egyetem polgárait engedik be. Közben több intézmény, magyar és hollywoodi híresség állt ki az egyetem ügye mellett. ", "site": "https://telex.hu/rovat/belfold"}
{"title": "\n        Adatvédelmi biztos: Bűncselekmény is lehet az online iskolai feladatok tárolása\n       ", "body": "\nA digitális távoktatásnál különösen figyelni kell a diákok személyes adataira, feltöltött videóira, képeire. Ezeket csak nagyon korlátozott módon tárolhatják a tanárok, a letöltött állományokat jelszóval kell védeniük – olvasható az adatvédelmi biztosnak a  digitális távoktatásról kiadott tájékoztatójában . A Nemzeti Adatvédelmi és Információszabadság Hatóság (NAIH) minden esetben azt javasolja, hogy az órákat valós időben streameljék, és azokat lehetőleg ne rögzítsék. Az adatvédelem a tanárokat is megilleti. Néhány fontosabb megállapítás a szövegből: 1.  A diák, hallgató neve és egyéb azonosító adatai, az írásbeli és szóbeli számonkérések tartalma, órai hozzászólásai, eredményei, fényképe, valamint a vizsgaeredmények is személyes adatnak minősülnek. 2.  A gyermekek személyes adatait fokozott, különös védelem illeti meg. 3.  A pedagógus tanórákon közvetített hangja és képmása, a munkahelyi tevékenységére vonatkozó adatok is védendő személyes adatok. 4.  A tanár az iskola alkalmazásában/nevében jár el és közfeladatot lát el. A pedagógust titoktartási kötelezettség terheli a gyermekekről tudomására jutott adatokkal kapcsolatban. Ha a távoktatás közben kezelt személyes adatokat jogosulatlanul továbbítja harmadik személynek, terjeszti, nyilvánosságra hozza, vagy az elengedhetetlenül szükséges időtartamon túl tárolja, az adatok biztonságát szolgáló intézkedéseket elmulasztja, úgy ez a magatartása jogellenes adatkezelésnek, bizonyos esetekben bűncselekménynek is minősülhet. 5.  Az adatvédelmi biztos azt ajánlja, hogy a diákok számonkérését, kikérdezését inkább online videócseten végezzék a tanárok, ne videófelvétel készítésével és feltöltésével. 6.  Az órák élő, valós idejű közvetítésénél a kamerát úgy állítsák be, hogy az elsősorban a pedagógust, a táblát, a projektort mutassa, a teremben ülő diákokat ne. Ezt csak abban az esetben tegyék, ha a diákok részvétele a tananyag feldolgozásához szorosan kapcsolódik, például a kiscsoportos feladatmegoldás eredményeit mutatják be a többieknek. 7.  Az adatvédelmi biztos azt ajánlja, hogy a közvetített órákat,előadásokat ne rögzítsék, ne tárolják, hiszen azokat a hagyományos oktatás keretében sem őrzik meg. Ezek ugyanis alkalmasak lehetnek a diákokkal, hallgatókkal vagy a pedagógussal szembeni visszaélésre (például online zaklatásra). 8.  A felvételek tárolásánál a tanárnak biztosítani kell, hogy jogosulatlan harmadik személy azokhoz ne férhessen hozzá. 9.  Az otthoni feladatként előírt videófelvételeket a tanárok csak a feltétlenül szükséges ideig tárolják. A hatóság véleménye szerint a felvételeket az értékelés után a pedagógusnak haladéktalanul, vissza nem állítható módon törölnie kell. A további megőrzés indokaként az adatkezelő nem hivatkozhat általánosságban arra, hogy azt egy esetleges későbbi ellenőrzés miatt meg kell tartani, hiszen az iskolai szakfelügyelők, intézményvezetők sincsenek mindig jelen a gyakorlati órákon. 11.  A hatóság nem javasolja, hogy a diákok által elküldött/feltöltött videókat adathordozóra másolják ki. Ez kizárólag abban az esetben lehet indokolt, ha az oktatási keretrendszeren keresztül, vagy munkahelyi e-mail-cím hozzáféréssel sem lehet megvalósítani a dokumentumok elérését. Ha ez mégis elengedhetetlen, úgy mindenképpen jelszóval vagy fájl szintű titkosítással rendelkező – hardvertitkosított adathordozók használatát javasolják. 12.  Az iskolák hozzanak létre munkahelyi e-mail-címet a tanároknak, és a nem az oktatási keretrendszerben (pl.: KRÉTA, Neptun, Moodle) zajló kommunikáció esetén írják elő számukra a munkahelyi e-mail cím kötelező alkalmazását. 13.  Mivel a pedagógus saját eszközén is az oktatási intézmény felelőssége keretében végzi az oktatási feladataihoz szükséges adatkezelési műveleteket, az iskola tájékoztatást kérhet az alkalmazott adatbiztonsági intézkedésekről, és ellenőrizheti is azokat. 14.  Ha a tanár saját eszközét használja, akkor is használjon jogtiszta szoftvereket, víruskeresőket, vírusirtókat, és folyamatosan töltse le a szükséges frissítéseket. 15.  Jó gyakorlat lehet, olvasható a tájékoztatóban, hogy ha az adatküldés az oktatási keretrendszeren (KRÉTA, Neptun, Moodle) belül nem megvalósítható, akkor az oktatási intézmény címe (domain neve) alatt hozzanak létre egységes e-mail-címeket a diákoknak. Ezzel elkerülhető, hogy a digitális távoktatás közben a diákok, szülők a saját magánlevelezési fiókjukat használják, amely akár személyes adatok harmadik országba történő továbbítását vonná maga után. 16.  Ha a diáknak videófelvételt kell küldenie a tanárnak egy feladat elvégzéséről, és erre például a KRÉTA nem alkalmas, úgy a Messenger, Viber, Whatsapp vagy e-mail helyett adatvédelmi szempontból tudatosabb megoldás lehet, ha a gyerek a videót a saját felhőszolgáltatást nyújtó fiókjába tölti fel, és csak a videó linkjét (elérési útvonalát) küldi át a tanárnak. Itt az is meghatározható, hogy bizonyos idő után a pedagógus hozzáférése megszűnjön. ", "site": "https://telex.hu/rovat/belfold"}
{"title": "\n        Hetekig bujkált a férfi, aki egy autóban verte eszméletlenre párját\n       ", "body": "\n    A 32 éves R. Csaba addig ütötte élettársát, amíg a nő el nem ájult. A férfi ellen elfogatóparancsot adtak ki, két hét bujkálás után találták meg egy gyáli családi házban.\n   \nR. Csaba a gyanú szerint szeptember 8-án délután ment el testvérével, illetve annak autójával a X. kerületbe élettársához, mert vissza akarta adni a nőtől egy nappal korábban elvett lakáskulcsát és telefonját,  írja a police.hu . A dolgok visszaadása után megfenyegette a nőt, ezután pedig hajánál fogva berángatta az autóba, és hárman indultak tovább az Üllői út felé. A rendőrség szerint R. Csaba itt kb. 50 alkalommal ütötte meg a nő fejét és arcát, majd fojtogatta is. A nő eszméletét vesztette, majd amikor magához tért, kiugrott az éppen lassító autóból és elmenekült. A rendőrség szeptember 9-én elfogatóparancsot adott ki a testvérpár ellen, R. László szeptember 11-én feladta magát a rendőrségen, ahol előterjesztették letartóztatását. Két héttel később a nyomozókhoz eljutott, hogy R. Csaba egy gyáli családi házban bujkál az eset óta. A rendőrök szeptember 28-án hajnalban hőkamerás drón segítségével rajtaütöttek a férfin és elfogták. R. Csabát kihallgatták majd őrizetbe vették, a bíróság végül mindkét férfi letartóztatását elrendelte. ", "site": "https://telex.hu/rovat/belfold"}
{"title": "\n        894 új fertőzött, 8 beteg meghalt\n       ", "body": "\nEz a cikkünk az újság indulása előtt, a Telex  Facebook-oldalán  jelent meg 2020. szeptember 30-án. Az elmúlt 24 órában 894-gyel nőtt Magyarországon a beazonosított koronavírusos betegek száma. Elhunyt 8 beteg, közöttük van egy 54 és egy 55 éves ember is, az előbbi mentális retardációval, cukorbetegséggel, epilepsziával, iszkémiás szívbetegséggel küzdött, az utóbbi pedig magas vérnyomással és petefészek tumorral. 19806 az aktív fertőzöttek száma, 773 koronavírusos beteget ápolnak kórházban, tegnaphoz képest 18-cal nőtt a számuk. A kórházban ápoltak közül 54-en vannak lélegeztetőgépen, ez hárommal több mint tegnap. Kedvezően változott a járvány dinamikája, lassul a betegszám emelkedése – mondta az országos tisztifőorvos az operatív törzs keddi sajtótájékoztatóján. Müller Cecília arról is beszélt, hogy a reprodukciós ráta a korábbi kettőnél magasabb értékről visszaesett, és már csak kicsivel haladja meg az egyet, azaz egy pozitív személy csak egy másikat fertőz meg. Az első hullámhoz képest változott a regisztrált esetek életkor szerinti eloszlása. A második hullámban az új esetek 25 százaléka a 20-29 éves korosztályhoz tartozik, a 30-60 éves korosztály aránya 43 százalék, és csak 15 százalék 60 éven felüli. A 14 éven aluliak aránya alacsony, 4 százalék körül van. Müller szerint egyelőre nincs napirenden további szigorító járványügyi intézkedés, mert úgy tűnik, az egy körüli reprodukciós rátával stagnál a járvány. Az egészségügyi ellátásban nem cél a tervezett ellátások felfüggesztése, „azt szeretnénk, ha ezt minél tovább fenn tudnánk tartani” – mondta.         Forrás: Telex Magyarország is vörös zónába került az európai járványügyi térképen. Az Európai Betegségmegelőzési és Járványvédelmi Központ (ECDC) koronavírus-térképén eddig Spanyolország, Csehország, Franciaország, Luxemburg és Belgium szerepelt vörös színnel, kedden viszont Hollandia, Izland és Dánia mellett felkerült Magyarország is. Az ECDC besorolása csak tájékoztató jellegű, közvetlen szigorításokkal nem jár, viszont több állam is figyelembe veszi, amikor egy-egy ország koronavírus-helyzetét próbálja felmérni. Rendszeresen kellene tesztelni az oktatásban és egészségügyben dolgozókat – javasolja a Magyar Nemzeti Bank. A kormánynak küldött 50 pontos javaslatcsomag a válságkezelésre és a gazdaságélénkítésre fókuszál, szorgalmazzák többek között a munkahelyvédelmi bértámogatás folytatását és egyszerűsítését, a pandémiához köthető adókedvezmények újbóli bevezetését, valamint az otthoni munkavégzés támogatását is. Mindenképpen újabb országos zárlat nélkül kell megfékezni a koronavírus-járványt Németországban, ezért a térségi és a helyi szintre kell helyezni a védekezés súlypontját – mondta a német kancellár kedden. Angela Merkel szerint a legfontosabb a gazdaság, az oktatási rendszer és a napközbeni gyermekellátás folyamatos működésének fenntartása. Ezért célzottan, a helyi körülményeknek leginkább megfelelő eszközökkel kell felszámolni minden járványgócot. „A járvány nehezebbik része még csak most kezdődik, mert az őszi-téli hónapokban az élet fő színtere nem a szabadban, hanem a zárt térben van, ahol könnyebben terjed a vírus, így tovább folytatódhat a fertőzések számának igen nyugtalanító növekedése”  – mondta. Szükségállapotot hirdetnek Csehországban, a középiskolák is átállnak távoktatásra. Roman Prymula egészségügyi miniszter szerint a szigorítás nélkül október végén férőhelyhiány léphetne fel a cseh kórházakban. „Az intézmények kapacitását nagyban befolyásolja az egészségügyi személyzet aránylag nagymértékű megbetegedése” – mondta a miniszter. A cseh média szerint több száz orvos és nővér fertőződött meg. A jövő héttől a középiskolák is áttérnek a távoktatásra, az egyetemeknek és a főiskoláknak ezt már korábban elrendelték. Prymula szerint a határok lezárását a cseh kormány nem tervezi. ", "site": "https://telex.hu/rovat/belfold"}
{"title": "\n        A grúz miniszterelnök azt mondja, nem volt csalás a választásokon\n       ", "body": "\nGrúzia miniszterelnöke, Irakli Kobakhidze üdvözölte az „elsöprő választási eredményt”, és visszautasította a szavazathamisításra és erőszakra vonatkozó vádakat, írja a BBC. „Szabálytalanságok mindenhol előfordulnak, minden országban” – mondta a portálnak adott interjújában. A választásokon az oroszbarát kormánypárt,  a Grúz Álom nyert  a négy pártból álló EU-szimpatizáns ellenzék ellen. A választások tétje épp emiatt nem volt kicsi, a Kelet és a Nyugat között kellett döntenie a 3,6 milliós kaukázusi országnak. A  Reuters tudósítása  szerint 2012 óta a legjobb eredményt érte el a Grúz Álom, noha a fővárosban, Tbilisziben az ellenzék ért el jobb eredményt, ám voltak olyan megyék, ahol tízből kilencen a kormánypártra szavaztak. A Fidesznek a Grúz Álom a szövetségese, ezért Orbán Viktor miniszterelnök és Szijjártó Péter külügyminiszter  már szombat este gratulált a győzelemhez . „Ez egy alkotmányos puccs” – mondta Nika Gvaramia, ellenzéki pártvezér az eredményre reagálva. „A grúz nép az ország európai jövőjére szavazott, ezért nem fogadjuk el ezeket a választási bizottság által közzétett meghamisított eredményeket” – mondta az ugyancsak ellenzéki Tina Bokucsava. Az egyik ellenzéki politikus, Azat Karimov a  BBC -nek arról beszélt, hogy a Grúz Álom egyik tagja megverte, majd később újabb tíz ember ütlegelte tovább. Mindez azután történt, hogy a Grúz Álom szavazathamisítását vizsgálták volna társaival. Grúzia nyugatbarát elnöke, Szalome Zorubasvili elítélte a szavazás „totális meghamisítását. Az Oroszországgal szomszédos dél-kaukázusi állam választási megfigyelői arra panaszkodtak, hogy a választás egyenlőtlen előnyhöz juttatta az oroszbarát pártot, ami arra utalhat, hogy a szavazatsértések száma befolyásolhatta az eredményt. A Grúz Álom a közelmúltban olyan orosz típusú törvényeket fogadott el, amik a médiát és a külföldi finanszírozásban részesülő nem kormányzati csoportokat, valamint az LMBT-közösséget célozzák. Az Európai Unió válaszul befagyasztotta Grúzia uniós csatlakozási törekvését, „demokratikus visszaeséssel” vádolva az országot. Grúzia csak tavaly decemberben kapott tagjelölti státuszt, és a becslések szerint a grúzok 80 százaléka szeretne a 27 országból álló unió tagja lenni. Orbán Viktor hétfőn  Grúziába látogat , a magyar kormányfő a frissen újraválasztott Irakli Kobakhidze miniszterelnök meghívására érkezik tárgyalni Tbiliszibe. Az nem derült ki, hogy miről fog egymással tárgyalni Orbán és Kobakhidze. Zorubasvili egyébként hétfőn este 7 órára szervezett tüntetést Tbiliszibe, mert szerinte is elcsalták a választást, és Grúzia egy orosz különleges művelet áldozatává vált. Az elnök az ellenzéki vezetőkkel közösen tartott beszédében  azt mondta , nem tudja elfogadni ezt az eredményt, mert szerinte ha a grúzok elfogadják ezt, azzal behódolnak az oroszoknak. A jelek szerint így Orbán is ott lesz Tbilisziben, amikor utcára vonul az ellenzék. ", "site": "https://telex.hu/rovat/kulfold"}
{"title": "\n        Elvesztette a választásokat a jobboldali-liberális kormánykoalíció Litvániában\n       ", "body": "\nKét héttel ezelőtt tartották a litván parlamenti választások első fordulóját, amelyen az eddig ellenzékben lévő Szociáldemokraták (LSDP) szerezték a legtöbb szavazatot (19,7 százalékot), annak ellenére, hogy a legtöbb kerületben (a 71-ből 26-ban) a kormányon lévő legnagyobb párt, a jobboldali-konzervatív kereszténydemokraták (TS-LKD) végeztek az élen, és a listás szavazatokban sem maradtak le annyira (18,4 százalék), mint ahogyan azt a közvélemény-kutatások  előrevetítették . Habár a választási térkép közel sem volt annyira egysíkú, mint azt a hazai választásokon megszokhattuk. Litvániában – hasonlóan Magyarországhoz – vegyes választási rendszer van érvényben, így mind listás, mind egyéni választókerületi mandátumokat is osztanak, viszont az egyéni mandátumok sorsa – eltérően Magyarországtól – (ha szükséges) két fordulóban dől el, attól függően, hogy az első fordulóban mekkora győzelmet szerzett az első helyen végzett jelölt. A két forduló biztosítja azt, hogy a legnagyobb elutasítottsággal rendelkező párt ne kerüljön hatalomra. Az első fordulóban ki is osztották az összes listás mandátumot, amelyben az eredményből fakadóan rendkívül kiegyenlített volt a helyzet: az LSDP 18, a TS-LKD 17, az egy évvel ezelőtt alapított populista párt (Nemuno Aušra – PPNA) pedig 14 képviselőt juttatott be a Seimasba, vagyis a litván törvényhozásba. Ha a lenti térképre tekintünk, akkor látható, hogy a baloldal inkább a vidéki térségekben, míg a jobboldal sokkal inkább a nagyvárosokban, Vilniusban, Kaunasban és Klaipédában szerezte a legtöbb szavazatot. A legszínesebb kép az ország nyugati, kevésbé fejlett részén rajzolódott ki az első forduló után, ami azonban némileg leegyszerűsödött a második fordulóra. Mindezek mellett már az első fordulóban eldőlt 71-ből 8 egyéni mandátum sorsa, amelyből kettőt-kettőt az LSDP és a lengyel kisebbséget képviselő párt (LLRA–KŠS), egyet-egyet pedig a TS-LKD, a PPNA, a liberálisok (LS) és egy független képviselő szereztek meg. A második fordulóban az LSDP állva maradt 37 képviselőjelöltjéből 32 végzett az élen, míg a jelenleg is kormányzó TS-LKD 33 jelöltjéből csupán 10 szerzett mandátumot. A legtöbb fordítást a baloldal tudta végrehajtani, akik nyolc olyan kerületben tudtak nyerni, ahol korábban a kormánypártok szerezték a legtöbb szavazatot. A legnagyobb frakciót az 52 képviselővel rendelkező Szociáldemokraták adják majd, míg az előző választáshoz képest 22 képviselői helyet veszítő jobboldal most csak 28 mandátumot szerzett. A kormányalakításhoz szükséges többséget (minimum 71 képviselő) azonban egyik párt sem érte el, így a baloldalnak is koalíciót kell kötnie. Erre a legnagyobb esélye a Seimasba újonnan bekerült Demokraták Szövetségével (DSVL) és a Farmerek és Zöldekkel (LVŽS) van, akikkel együtt már 74 mandátumot birtokolnának. A három párt ugyanis már az első forduló után megállapodott abban, hogy támogatják a szociáldemokraták elnökének, listavezetőjének és európai parlamenti képviselőjének, Vilija Blinkevičiūtėnak a miniszterelnökké választását. Habár a pártvezető a választások éjszakáján még  azt nyilatkozta , hogy még nem eldöntött, kit jelölnek a miniszterelnöki pozícióra. A választások előtti legfőbb kampánytémák között a magas infláció, a romló közszolgáltatások, a jövedelemegyenlőtlenségek és az orosz agressziótól való félelem szerepeltek. Ez utóbbi olyannyira fontos a litvánok számára, hogy az ország háromnegyede úgy gondolja, hogy Oroszország a közeljövőben megtámadhatja az országot. Az ettől való félelmet az táplálja, hogy az országnak mind Belarusszal, mind Oroszország exklávéjával, Kalinyingráddal hosszú közös határa van. Ennek megfelelően a szociáldemokraták a védelmi kiadások és program folytatásának szükségességét hangsúlyozták a kampány során. ", "site": "https://telex.hu/rovat/kulfold"}
{"title": "\n        Sándor Fegyir: Orbán Viktor nem oroszbarát, Ukrajna ajándék lesz Európa számára\n       ", "body": "\n„Az ukránok már győztek. A győzelem nem az, ha kitűzzük a zászlót a Reichstagra. A győzelem az, ha megtaláltad a helyedet a világban. 1956-ban a magyarok elvesztették a csatát a szörnyeteggel szemben. Ennek ellenére győztek” – állítja a  444.hu-nak  adott interjújában  Sándor Fegyir  kárpátaljai magyar szociológus, Volodimir Zelenszkij „A Nép Szolgája” pártjának egykori képviselője, a területvédelmi csapatokhoz tartozó 101-es önálló dandár 68-as zászlóaljának „lövészárkok professzora”-ként elhíresült veteránja, a budapesti ukrán nagyköveti poszt várományosa. A hétfői interjúban Fegyir leszögezte, továbbra sem tartja Orbán Viktort oroszbarátnak. Őt állítása szerint nem az érdekli, „amit mondanak, hanem az, hogy mi történik”, és nem az érzelmek, hanem a tények alapján ítélkezik. Márpedig a tények alapján a magyar kormány jóval pragmatikusabb, mint ahogy arra retorikájából következtetni lehetne: Bárhogyan hangoztatják, hogy a magyarok nem szállítanak fegyvert Ukrajnának, attól még a Magyarországon gyártott fegyverek jó része az ukránokhoz kerül. Fegyir arra is felhívta a figyelmet, hogy Magyarország az a szomszédos állam, amely nem állított fel ellenőrző pontokat az ukrán gabona megállítására, vagy ahol nem blokkolták kamionokkal az ukrán teherautók útját. És Magyarországon maradt fenn a mai napig az ukránoknak nyújtott kedvezmények legszélesebb köre. Fegyir állítja, hogy Ukrajna nem fásult bele a háborúba, mivel „nem lehetsz fásult, ha az a feladatod, hogy megvédd a családodat, a hazádat a barbároktól. A többi manipuláció. Ezeket a technikákat az ellenség is használja, és mi magunk is.” A fronton tapasztalható orosz sikerekről pedig úgy tartja, egy 100 milliós nemzet háborúzik egy most 20 millióssal. Olyan árat fizet kisvárosokért, Bahmutért, Avgyijivkáért, Vuhledarért, ami emberéletekben mérve iszonyú aránytalan. Így is lehet, de semmi értelme vagy hozadéka. A háborúkat rendszerint erőforrásokért vívják, itt erről szó sincs. Csak ideológia van. Hazája esetleges NATO-tagságát „nehéz kérdés”-nek tartja, és nem is biztos abban, hogy Ukrajnának egyáltalán szüksége van a csatlakozásra. A 2022-ben elkezdett uniós csatlakozási folyamattal viszont más a helyzet. Szerinte az Európai Unió már annyit fektetett Ukrajnába, hogy azt képtelenség lenne visszafizetni, „Cserébe van kiváló termőföldünk, képzett, tehetséges, keresztény lakosságunk. Ukrajna ajándék lesz Európa számára.” Az ukrán külügyminisztérium miatt már egy éve húzódó kinevezéséről diplomatikusan annyit mondott, túl van minden technikai procedúrán, és Kijeven múlik a munkakezdése, de „amit nagykövetként tehetnék, azt így is meg tudom tenni”. Sőt, szerinte állami tisztségviselőként korlátozottabbak lennének a lehetőségei, nem adhatott volna például át egyeztetés nélkül lyukas magyar zászlót a Terror Házának. Fegyir úgy látja, az ukrán–magyar viszony megítélésében az Ukrajnáról alkotott ismeretek forrása a döntő. Egyfelől vannak azok, akik – képletesen szólva – mindenben a televízióra hagyatkoznak. Másfelől azok, akik elsősorban emberekként viszonyulnak más emberekhez. Ő úgy érzi, a „fronton semmifajta konfliktus nincs ukránok és magyarok között”, és ugyanez érvényes Kárpátaljára is, egymás mellett és együtt élnek a nemzetiségek. Problémák ott merülhetnek fel, ahol nincsenek kapcsolatok, ahol az emberek csak magukat ismerik, másokat nem, nincs tudásuk, tapasztalatuk, hiányoznak a személyes élményeik. Ott könnyebb az ellenségkeresés és az ellenségkép-teremtés. A kárpátaljai magyarok számának csökkenésével kapcsolatban azt az elemet emelte ki, hogy ha elvész egy közösség kulturális identitása, akkor „a település létezésének a tartalma üresedik ki”; többé nincs mit átadni a következő nemzedékeknek, és nem marad más, mint elmenni, de közben az újonnan érkezettek „képtelenek bármit is folytatni”. Létrehozzák a saját kultúrájukat, de annak már semmi köze nem lesz ahhoz, ami ott előzőleg létezett. Tehát nem is annyira az etnikai szál az, aminek fájdalmas a megszakadása, hanem a kulturális. Fegyir az elvándorlás megállítására a már eleve aláírt megállapodások, szerződések végrehajtásában látná a megoldást, csakhogy ezeket jelenleg senki nem akarja „működtetni”. ", "site": "https://telex.hu/rovat/kulfold"}
{"title": "\n        ENSZ-főtitkár: Fennáll a veszélye egy újabb nukleáris fegyverkezésnek\n       ", "body": "\nA nukleáris fegyverkezés veszélyétől óvott pénteken António Guterres ENSZ-főtitkár, aki sürgette az Egyesült Államok és Oroszország által megkötött, a nukleáris fegyverzet korlátozásáról szóló Új START-szerződés mihamarabbi meghosszabbítását, írja az MTI. Guterres a világszervezet közgyűlésén sajnálatosnak nevezte, hogy a világban nem történt előrelépés a nukleáris leszerelés ügyében. Szerinte egyes államok a saját biztonságuk érdekében továbbra is szükségesnek tartják ezeket, ám a nukleáris fegyverek valójában a bolygó élővilágát veszélyeztetik, ezért a leszerelés létfontosságú az egész világ számára. Ugyanakkor nem zárta ki azt sem, hogy – néhány ország egymással szembeni bizalmatlansága miatt – visszalépés következik be a leszerelés ügyében, és döbbenetesnek nevezve a kormányok által az egyre újabb és modernebb fegyverekre költött összegeket.         Az ENSZ főtitkára, António Guterres 2020. szeptember 14-én, New YorkbanFotós: Mike Segar / Reuters Felhívta a figyelmet arra, hogy az Egyesült Államok és Oroszország által 2011-ben megkötött, a hadászati támadó fegyverek korlátozásáról szóló Új START-szerződés jövő év elején lejár, és fennáll a veszélye egy újabb nukleáris fegyverkezésnek. Szerinte az egyezményt Washingtonnak és Moszkvának késedelem nélkül meg kell hosszabbítania, mégpedig annak maximális, öt évben megjelölt időtartamára. Augusztusban Marshall Billingslea, az Egyesült Államok elnöki leszerelési különmegbízottja azt mondta, Washington kész megfontolni, hogy meghosszabbítsák a szerződést, de csak feltételekkel. Az Egyesült Államok azt szeretné, hogy a tárgyalások témájába vegyék fel a megállapodás kereteiben még nem szereplő, más területeken folyó orosz nukleáris fegyverkezést, a másik, hogy alaposan erősítsék meg az ellenőrzési rendszert. Az Új START vagy START-III mindkét fél számára 1550 nukleáris robbanófejre korlátozza az atomarzenált. Oroszország tavaly novemberben hivatalosan javasolta a szerződés meghosszabbítását. ", "site": "https://telex.hu/rovat/kulfold"}
{"title": "\n        Kész az iszlám radikalizmus elleni francia akcióterv\n       ", "body": "\nEmmanuel Macron francia államfő bemutatta pénteken az iszlám szeparatizmus elleni akciótervet – írja az MTI. Az oktatás és az imámok szabályozását illetően bevezetendő intézkedésekről szóló törvényjavaslatot december 9-én vitatja meg a kormány, és jövő év elején kerülhet a parlament elé. Emmanuel Macron februárban hirdette meg az iszlám szeparatizmus elleni harcot, de a koronavírus-járvány miatt tavasszal háttérbe szorult ez a probléma. A nyáron kinevezett kormány vezetője, Jean Castex azonban egyik legfőbb céljaként jelölte meg a szekularizáció megerősítését a francia társadalomban. A francia elnök a vallási szeparatizmusról régóta beharangozott beszédét azért is halasztotta el többször, mert a magát a centrumba helyező kormány a kérdésben két tűz közé szorult. A jobboldal túl megengedőnek tartja az iszlám társadalmi térnyerésével szemben, a baloldal viszont azzal vádolja rendszeresen az államfőt, hogy a jobboldali szavazatok reményében megbélyegzi a muszlimokat. A mintegy másfél órás beszédet a Párizshoz közeli 30 ezer lakosú Les Mureaux-ban az elnök azzal kezdte, hogy az iszlám világszerte válságon megy keresztül. Azt mondta, hogy a francia kormány nem a muszlimok ellen, hanem azon radikális ideológia ellen kíván harcolni, amely a vallási törvényeket a köztársasági berendezkedés fölé helyezi, és „időnként megpróbál vért is ontani”, mint ahogy az múlt pénteken a Mohamed-karikatúrákat közzétevő Charlie Hebdo szatirikus hetilap volt szerkesztőségénél történt, ahol egy 25 éves pakisztáni férfi hentesbárddal megsebesített két embert.         Emmanuel Macron pénteken azt ígérte, hogy felveszik a küzdelmet az iszlám szeparatizmussal, ami szerinte elkezdte átvenni a hatalmat néhány muszlim közösségben. Fotó: Ludovic Marin / Pool via REUTERS Macron szerint a radikális iszlám „egy tudatos projekt”, amely gyakran a köztársasági értékekkel ellentétes „ellentársadalom létrehozásában” nyilvánul meg. Példaként említette a vallási okokból be nem iskolázott gyerekeket, és olyan szeparatista kulturális és sporttevékenységeket szervező iszlám egyesületeket, ahol valójában a fiatalok ideológiai képzése a cél. „Azt szeretném, ha nem lenne semmilyen összemosás vagy csúsztatás” – hangsúlyozta az államfő, aki szerint a muszlimok megbélyegzése csapdahelyzetet szül. A bejelentett intézkedések közül az egyik legfontosabb, hogy minden állami támogatást élvező egyesületnek el kell magát köteleznie a szekularizáció, azaz a közéletben az állam és a vallás szétválasztása mellett. Az állam megerősíti a felekezeti iskolák ellenőrzését, és szigorúan korlátozni fogja az intézményen kívüli magántanulás lehetőségét. Hivatalos adatok szerint jelenleg 50 ezer tanuló, a kisiskolásoknak kevesebb mint egy százaléka nem oktatási intézményben, hanem az otthonában tanul, egy részük vallási meggyőződésből. A kormány célja, hogy 2021 szeptembertől kizárólag egészségi okokból ne lehessen iskolába járni. A francia elnök szerint a tanfelügyelők minden héten találnak olyan gyereket, aki kimarad az iskolai rendszerből, és minden héten bezáratnak olyan magániskolát, amelyet „vallási szélsőségesek” hoztak létre, és arra is volt már példa, hogy a szülők vallási okokból nem engedték el a gyerekeiket zeneórára vagy úszásoktatásra. A kihágások megakadályozását, valamint a szekularizációt és az állam világnézeti semlegességének megerősítését célzó törvényjavaslatot december 9-én vitatják meg a miniszterek a kormányülésen, 115 évvel a vallás és egyház szétválasztásáról szóló 1905-ös törvény elfogadása után. A parlament elé 2021 januárban kerülhet a törvénytervezet. Elismerték a felelősséget A francia elnök hosszan beszélt arról, hogy Franciaország maga is felelős a bevándorlók jelenlegi nehéz helyzetéért az elővárosokban. „A származásuk szerint koncentráltuk az embereket, nem törekedtünk eléggé a keveredésre, nem teremtettünk elégséges gazdasági és társadalmi mobilitást (...), visszatekintve a mi gyávaságunkra építve hozták létre (az iszlamisták) a saját társadalmi projektjüket” – mondta Macron. Arra is kitért, hogy „Franciaország gyarmati múltja még mindig hordoz olyan traumákat, amelyek nem rendeződtek a kollektív tudatban”, külön utalva az algériai háborúra. A francia elnök „az iszlám jobb megértéséért” és az arab nyelv oktatásáért emelt szót. Elmondta, szeretné, ha az iszlám békében élne a köztársasággal, és megszabadulna a „külföldi befolyásoktól”. Ennek érdekében a vallási helyek finanszírozásának ellenőrzését is megerősíti az állam. „Nem a külföldi finanszírozás megtiltásáról van szó, hanem annak szabályozásáról” – mondta az elnök. A francia elnök már februárban jelezte, hogy a kormány a következő négy évben fokozatosan meg akarja szüntetni azt a gyakorlatot, hogy muszlim országok imámokat küldhetnek Franciaországba. Jelenleg mintegy háromszáz török, marokkói és algériai imám hirdet igét a mintegy 2500 mecset egy részében. ", "site": "https://telex.hu/rovat/kulfold"}
{"title": "\n        Bálnák szállták meg a skót öblöt a tengeri hadgyakorlat előtt\n       ", "body": "\nNem sikerült kiterelni a nyílt tengerre a bálnákat egy skóciai tengeröbölből, ahol szombaton egy nagyszabású tengeri hadgyakorlat veszi kezdetét, a szakemberek egyelőre felhagytak próbálkozásaikkal, írja a BBC News. Állatvédők már egy hónapja figyelik az északi kacsacsőrű ceteket a nyugat-skóciai Gare Loch-öbölben. Azért akarták kiterelni őket a tengeröbölből, mivel a brit haditengerészet, a NATO és a szövetséges erők közös Joint Warrior nevű hadgyakorlatán a hadihajók szonárjának hangja károsítja a tengeri emlősöket.         Bálnák a Gare Loch-öbölben 2020. október 2-án.Fotós: Russell Cheyne/Reuters Európa legnagyobb idei hadgyakorlata szombaton kezdődik és október 15-ig tart, főhadiszállása a Gare Loch partján épült Faslane haditengerészeti támaszponton lesz. A terelést a tengeri állatok megmentését 1988 óta végző alapítvány (BDMLR) búvárai vezették. Csütörtökön háromszor is próbálkoztak, azonban a bálnák vissza úsztak az öbölbe. Az alapítvány szóvivője korábban azt mondta, hogy öt bálnát láttak az öbölben és néhány betért a közeli kisebb öblökbe is. Gavin Lemon, az alapítvány önkéntese szerint kezdetben minden jól ment, sikerült egészen az öböl bejáratáig terelni az állatokat, ám azok szinte azonnal visszaúsztak. Továbbra is figyelik a helyzetet, de egyelőre nem terveznek újabb próbálkozást, hacsak nem romlik a cetek állapota. A szakemberek úgy vélik, hogy a csoportban van egy nőstény is a borjával. (MTI) ", "site": "https://telex.hu/rovat/kulfold"}
{"title": "\n        Trump koronavírusos, felszálltak a világvége-repülők\n       ", "body": "\nNem sokkal azelőtt, hogy Donald Trump pénteken nyilvánosságra hozta,  hogy koronavírusos , az ország mindkét szélén levegőbe emelkedtek a haditengerészet E-6B Mercury légi parancsnoki központjai, azaz a világvége-repülők –  írja a Forbes . Van, aki szerint ez nem véletlen, ezzel akarja az USA jelezni, hogy nem lankad a figyelmük, míg mások szerint véletlen. Az E-6B Mercury a Pentagon egyik légi nukleáris irányító központja. Ez azt jelenti, hogy képesek utasításokat küldeni az Ohio-osztályú tengeralattjáróknak, amikről nukleáris rakétákat tudnak indítani. Ez abban az esetben fontos, ha Washington elesik, és más nukleáris hatalmak célba vették az USA-t. Az Egyesült Államok így akkor is képes ellencsapást indítani, ha a Pentagont lerombolják. Az E-6B-k utasításai alapján az Ohio-k legénységei könnyedén célba tudják venni az ellenséges támaszpontokat és városokat. Az USA-nak összesen 16 ilyen gépe van, amik közül egy gyakran a levegőben van, de az se ritka, hogy kettő repül. Ettől függetlenül Tim Hogan hírszerzési szakértő, aki bárki által hozzáférhető szoftverekkel figyelte az USA légterét összekötötte a két eseményt. Figyeltem, mert számítottam rá, hogy megjelennek, ha pozitív lesz a tesztje. Ez egy üzenet a kevés olyan ellenség számára, akiknek van SLBM és ICBM rakétája –  írta .         Egy E-6B Mercury légi parancsnoki központ Washington D.C. partjainál (Tim Hogan / Twitter) Steffan Watkins, egy másik szakértő  azt írta a Twitterre , hogy Tim nem ért semmihez, ez puszta véletlen. Hans Kristensen, az Amerikai Tudósok Szövetségének nukleáris szakértője  rámutatott , hogy az USA stratégiai parancsnoksága korábban betervezett egy gyakorlatot októberre., ami akár ez a repülés is lehetett. Ezeken a megfigyelő szoftvereken a gépek a jeladóik miatt tűnnek fel. A katonai gépek viszont gyakran kikapcsolják a jeladóikat, hogy ne lehessen lekövetni a mozgásukat. Ha egy katonai gép feltűnik ezeken a térképeken, az gyakran azért van, mert látszódni akarnak. A Pentagon a Politiconak  azt írta , hogy nem emeltek a készültségi szintjükön. (Borítókép: E-6-os Merkúr. Fotó: Balon Greyjoy / Wikipedia / CC0 1.0) ", "site": "https://telex.hu/rovat/kulfold"}
{"title": "\n        Felgyújtotta magát egy orosz újságíró\n       ", "body": "\nMeghalt Irina Szlavina orosz újságíró, miután felgyújtotta magát a belügyminisztérium Nyizsnyij Novgorod-i kirendeltsége előtt pénteken. Egy nappal korábban a rendőrség átkutatta a lakását, írja a  Reuters  helyi forrásokra hivatkozva. Szlavina egy kis helyi újság, a Koza Press főszerkesztője volt. Egy nappal korábban arról számolt be közösségi oldalán, hogy rendőrök és nyomozók kutatták át a lakását, ahol állítása szerint a Nyitott Oroszország nevű ellenzéki csoporthoz köthető röpcédulákat, brosúrákat és számlákat kerestek. A csoportot a Kreml egyik fő kritikusa, Mihail Hodorkovszkij finanszírozza. Emellett a rendőrök Szlavina és lánya laptopjait, valamint férje mobiltelefonját is lefoglalták. A nő a Facebook-oldalán előzőleg azt írta, az Oroszországi Föderációt okolják a haláláért. Az orosz nyomozóbizottság közleménye alapján előzetes vizsgálatot indítottak, miután egy nő súlyosan megégett holttestét találták Nyizsnyij Novgorod belvárosában, ám Irina Szlavinát nem nevezik meg. Az orosz ellenzék több tagja is megszólalt az újságíró halála után. Dmitrij Gudkov ellenzéki politikus azt írta Instagram-oldalán, hogy az elmúlt években a biztonsági tisztviselők elképesztő üldöztetésnek vetették alá Szlavinát az ellenzéki véleménye miatt. Van segítség! Ingyenes, anonim, a nap 24 órájában hívható lelki elsősegély-szolgálat várja a hívásokat a 116-123 és 06-80-810-600 telefonszámon. Ha öngyilkossági gondolatai vannak, kérjük, olvassa el  ezt az oldalt , mielőtt kárt tenne magában. Ha másvalakiért aggódik,  ezen az oldalon  talál tanácsokat, mit tud tenni. ", "site": "https://telex.hu/rovat/kulfold"}
{"title": "\n        Visszavonták a külföldi tudósítók akkreditációját Belaruszban\n       ", "body": "\nA „Fehérorosz Köztársaság információs szuverenitásának biztosítása” érdekében visszavonták a külföldi tudósítók akkreditációját Belaruszban. Ezt az ország külügyminisztériuma jelentette be csütörtökön. A közlemény szerint az újságíróknak új engedélyt kell kérniük, ha az országban szeretnének dolgozni. A kérelmeket hétfőtől kezdve egy új bizottság vizsgálja, azt ígérik ugyanakkor, hogy az ügyintézési folyamaton gyorsítanak. Nem ez az első alkalom egyébként, hogy a külföldi újságírók munkáját korlátozzák vagy teljességgel ellehetetlenítik Belaruszban az augusztus közepén indult tiltakozási hullám kezdete óta.  Augusztus végén  többek közt az AFP, a BBC, a német közszolgálati televízió és az amerikai Szabad Európa Rádió (Radio Liberty) tudósítóitól vették el a sajtóakkreditációt a belarusz hatóságok. Anatol Glaz kormányszóvivő akkor azt mondta, hogy a döntést a szélsőségesség- és terrorizmusellenes tárcaközi bizottság ajánlására hozták meg. Sajtóhírek szerint több tucat újságírót vettek már őrizetbe a belarusz hatóságok a demonstrációkon. Az újságírók mellett a diplomatákat is folyamatosan támadják. Most a lengyel és a litván külügyminisztériumot szólították fel, hogy csökkentsék a Belaruszban működő diplomáciai képviseleteik személyi állományát a „káros tevékenységük miatt”. Anatolij Glaz szóvivő bejelentése szerint hétfőn hazarendelik a varsói és a vilniusi belarusz nagyköveteket, és ugyanezt javasolják Varsónak és Vilniusnak is. Nem sokkal később reagált Linas Linkevicius litván külügyminiszter, kijelentette, hogy sem Litvánia, sem Lengyelország nem rendel haza a nagyköveteket, és nem csökkenti a nagykövetségek stábját. A külügyminiszter szerint egyelőre csak egy erre vonatkozó javaslatot hallottak a belarusz kormánytól. „Amennyiben ennek megfelelő döntés születik, úgy Litvánia és Lengyelország is meghozza a megfelelő intézkedéseket” – fogalmazott Linkevicius az MTI beszámolója szerint. Pár napja a Telex újságírója Minszkben járt, a helyszíni tudósítást  itt lehet elolvasni . Augusztus 9-én indult tiltakozási hullám Belaruszban, miután a posztszovjet országot 26 éve irányító Alekszandr Lukasenko hatodszor is megnyerte 80 százalék feletti eredménnyel a vitatható tisztaságú elnökválasztást. Ellentétben a korábbi választási győzelmek utáni tiltakozással, a tüntetések nem csak Minszkre korlátozódtak, a százezret is meghaladó felvonulások lendülete azután sem tört meg, hogy a kemény rendőri fellépés nyomán hivatalosan hárman – nem hivatalosan akár több tucatnyian – meghaltak, több ezer embert előállítottak. Az ellenzék szerint a választásokat valójában Szvetlana Tyihanovszkaja nyerte, ilyen értelmű nyilatkozatot tett az EU is. Lukasenko néhány napnyi bizonytalankodás után ismét erővel próbálja elnyomni a tiltakozást: az ellenzéki politikusokat őrizetbe vetette vagy külföldre kényszerítette. Moszkva rövid kivárás után lényegében kiállt Lukasenko mellett, bízva abban, hogy az Oroszország és Belarusz valódi integrációját eddig lényegében elkerülő minszki vezetés kénytelen lesz engedményeket tenni ebben az irányban. Ez azonban nem jelenti, hogy Lukasenko biztosan számíthat Moszkvára: a tiltakozások elsősorban kifejezetten Lukasenko ellen indultak el, közvetlenül nem irányultak arra, hogy a 9,5 milliós ország elinduljon az euroatlanti integráció felé, így a Kreml – amennyiben Lukasenko önerőből, legfeljebb közvetett orosz támogatással nem képes véget vetni a tiltakozásoknak – még eljuthat oda, hogy fokozatos átmenetet előkészítve kiáll egy alternatív, Lukasenkót felváltó utódjelölt mellett. ", "site": "https://telex.hu/rovat/kulfold"}
{"title": "\n        Tovább dúlnak a harcok Hegyi-Karabahban\n       ", "body": "\nAz arcvonal teljes hosszában dúlnak a harcok a vitatott hovatartozású Hegyi-Karabahban pénteken, örmény tájékoztatás szerint az azeri erők ágyúzták a terület székhelyét, Sztyepanakartet is – írja az MTI. A városban többen megsebesültek, a városi infrastruktúrában károk keletkezetek – közölte Arcrun Hovhanniszján, az örmény védelmi minisztérium szóvivője. A minisztérium bejelentette, hogy teljes készültségbe helyezték az örmény fegyveres erőket, feltöltik az alakulatok személyi állományát részben az önkormányzatok közreműködésével, részben pedig az Erkrapa önkéntes szövetség révén. A katonai egységek elfoglalják védelmi állásaikat. Az Infocentr nevű örmény oldal pénteken nyilvánosságra hozta 54 elesett örmény katona nevét. A Hegyi-Karabah térségében vasárnap óta tartó fegyveres konfliktusban 157-en haltak meg örmény részről. Az örmény védelmi minisztérium arról is beszámolt, hogy Arcah Örmény Autonóm Terület (az enklávé örmény neve) helyi erőinek légvédelme lelőtt egy azeri harci gépet és két drónt. Susan Sztjepanján, a minisztérium egy másik szóvivője közösségi oldalán azt írta, hogy az eset helyi idő szerint 7 óra 55 perckor történt a terület északkeleti részében. Hozzátette, hogy az arcvonal teljes hosszában folytatódnak az összecsapások. Az azeri erőknek a front különböző pontjain történt áttörési kísérleteit sikerült megakadályozni. Előző nap a szakadár Hegyi-Karabah hadserege bejelentette, hogy lelőtt három azerbajdzsáni repülőgépet, két helikoptert és hat drónt. Ezt az azerbajdzsáni védelmi minisztérium álhírnek nevezte, azt állítva, hogy repülőgépeik nem is szálltak fel. Egész éjszaka folytatódtak az összecsapások Az azeri védelmi minisztérium közleménye szerint egész éjszaka és reggel is folytatódtak a karabahi harcok, és az azeri erők ellenőrzésük alá vontak számos magaslatot. Elfoglalták a Madagiz környékét uraló magaslatokat, és sikerült előrenyomulniuk Celebrayil és Füzuli irányába. Jelentős emberi veszteségeket okoztak a hegyi-karabahi erőknek, de megsemmisült öt páncélozott katonai gépkocsijuk és három páncélozott csapatszállító járművük. A minisztérium szerint Örményország területéről rakétatűz alá vették a szomszédos Samkir azeri körzetet, támadás érte a körzet Sabirkend nevű települését. A közleményből az is kiderült, hogy az örmény ellenőrzés alatt álló agadami körzet Guzanli településéről rakétákkal mértek csapást a Hegyi-Karabahhal határos területekre. A védelmi minisztérium úgy értesült, hogy hasonló támadás érte a tovuzi körzet Agdam, az örmény határral szomszédos, települését, valamint az ugyancsak Hegyi-Karabahhal határos Amirli településen, Bardin körzetben. (Borítókép: Füst száll fel az azeri erők ágyúzta Hegyi-Karabah terület székhelyén, Sztepanakertben 2020. október 2-án. Areg Balayan/ArmGov/PAN ", "site": "https://telex.hu/rovat/kulfold"}
{"title": "\n        Melania Trump egy kiszivárgott felvételen dühöng a karácsony és Trump menekültpolitikája miatt\n       ", "body": "\nKidolgozom a belem a karácsony miatt, de ki a szart érdekel a karácsony és a dekorációk? – mondja egy most kiszivárgott hangfelvételen Melania Trump, az amerikai elnök Donald Trump felesége. A felvétel 2018 júliusában készült, és a first lady korábbi asszisztense, Stephanie Winston Wolkoff hozta nyilvánosságra, hogy ezzel reklámozza a hamarosan megjelenő Melania és én című könyvét. A CNN-en megjelent felvételen  a bevándorló családok szétszakítása miatt fakadt ki a first lady. Azt mondják, hogy a cinkosa vagyok, hogy ugyanolyan vagyok, mint ő, hogy támogatom. Hogy nem emelem fel eleget a hangom, nem teszek eleget abban a helyzetben, amiben vagyok – hallható Melania Trump, aki azzal folytatja, hogy kidolgozza a belét a karácsonyi dekorációval, de „ki nem szarja le a karácsonyt”, amikor csak a családjaiktól elszakított gyerekek miatt zaklatja a sajtó. „Hol voltak, amikor Obama csinálta ugyanezt? Próbáltam újraegyesíteni a gyereket az anyjával, de nem volt erre esélyem, végig kellett mennie az eljárásnak” – folytatja a first lady. A CNN cikke megjegyzi, hogy Barack Obama kormányzása alatt csak akkor választották el a bevándorló gyerekeket és családjaikat, ha veszélyben érezték a gyereket, vagy nem tudták igazolni, hogy a törvényes gyám van velük. ", "site": "https://telex.hu/rovat/kulfold"}
{"title": "\n        Törökország és Belarusz áll az EU-csúcs középpontjában\n       ", "body": "\n        Mark Rutte holland miniszterelnök az októberi EU-csúcson (Olivier Matthys / AFP) Csütörtökön és pénteken zajlik az Európai Tanács rendkívüli ülése. Az uniós állam- és kormányfők az EU és Törökország kapcsolatáról, a Kínával való együttműködésről és a belarusz válságról egyeztettek – írja az MTI. Rendezni kell a földközi-tengeri helyzetet A résztvevők az első napon felszólították Törökországot, hogy folytasson párbeszédet Görögországgal és Ciprussal a Földközi-tenger keleti medencéjében található olajmezők miatt kialakult konfliktus megoldására. Mark Rutte holland kormányfő szerint most Törökországon a sor, hogy döntsön, hogyan akarja alakítani a kapcsolatát az EU-val. Rutte szerint ha Törökország konstruktívnak bizonyul, akkor folytatódhat a 2016-ban a migrációval kapcsolatban megkötött partneri együttműködés, sőt, szerinte az EU akár meg is erősítheti a kereskedelmi kapcsolatait Törökországgal, hajlandóak lehetnek a vámunió modernizálására. A török külügyminisztérium a pozitívumok közül kiemelte, hogy az uniós szöveg felidézte a török–görög tengerjogi tárgyalások újrakezdéséről szóló megállapodást. Ugyanakkor szerintük az, hogy a dokumentum továbbra sem említette a kettéosztott Ciprus török lakosságát, valamint a szigetország körüli szénhidrogénforrásokból származó bevételnek a sziget görög és török lakossága közötti igazságos szétosztását, azt mutatja, hogy az EU fenntartja a ciprusi törököket semmibe vevő mentalitását. Törökország a kérdésben nem hajlandó tárgyalni Ciprussal, szerintük a szigetországnak a csak Törökország által elismert Észak-ciprusi Török Köztársasággal kell rendeznie a kérdést, mert ők nem tárgyalnak olyan országgal Ciprus tengeri határairól, ami nem képviseli a sziget török lakosságát. Az szerintük is fontos, hogy a felek minél hamarabb leüljenek tárgyalni, és összehangolják a tengeri vizsgálataikat. Bár a Tanács által használt nyelvezetet nem tartják túl konstruktívnak, állításuk szerint továbbra is a teljes tagságot szem előtt tartva kívánnak tárgyalni az Európai Unióval. Szankcióháború, Marshall-terv, Kína és brexit Pénteken a szeptemberi, kétes tisztaságú elnökválasztás és az azt követő megmozdulások résztvevői elleni erőszakos fellépés miatt a Tanács szankciókat vezetett be Belarusszal szemben, amire Minszk szintén szankciókkal válaszolt: összeállítottak egy listát arról, hogy melyik EU-s tisztségviselők nem léphetnek be az országba, bár a neveket nem hozták nyilvánosságra. Emellett a Tanács elfogadta a Lengyelország által benyújtott második Marshall-tervet, aminek a célja Belarusz gazdasági megsegítése. A második nap napirendjén szerepel még a Kínával való környezetvédelmi együttműködés, valamint a brexit utáni kapcsolatok az Egyesült Királysággal. ", "site": "https://telex.hu/rovat/kulfold"}
{"title": "Vége a találgatásoknak: Hónapok óta külön él Tolvai Reni és Kállay-Saunders András ", "body": "Csak pár hete röppent fel a szakítás híre. \nTolvai Reni és Kállay-Saunders András hosszú hónapok óta nem alkot egy párt. A 30 éves énekesnő kiköltözött a közös otthonukból, már hónapok óta a szemben lévő házban lakik - írta a Story magazin. A két énekes a Megasztár 5. színfalai között szeretett egymásba. A sokáig álompárként emlegetették őket.                                                              Az énekesnő korábban a  Borsnak  arról mesélt, már  évek óta várta, hogy szerelme megkérje a kezét,  ám ez nem történt meg, valószínűleg ez is közrejátszott a szakításban ", "site": "https://www.borsonline.hu/cimke/tolvai-reni"}
{"title": "Kivillant a mellbimbója is a csipkefelsőből Tolvai Reninek ", "body": "Férfi rajongói nem győzték dicsérni. \nFelforrósította az éjszakát  Tolvai Reni  legutóbbi posztja. Az énekesnő az Instagramon osztott meg egy dekoltázshangsúlyos képet. A szexi fekete csipkefelsőből pedig még a mellbimbója is kivillant! A rajongók - főleg a férfiak - nem győzték dicsérni, milyen gyönyörű is az énekesnő. Többen meg is jegyezték, hogy egy ilyen kép után nem fognak tudni elaludni...                 A bejegyzés megtekintése az Instagramon                         TR (@tolvaireni) által megosztott bejegyzés   ", "site": "https://www.borsonline.hu/cimke/tolvai-reni"}
{"title": "Tolvai Reni a szakítás után merészebb, mint valaha: megvillantotta a melle alját ", "body": "<p>Tolvai Reni sokat is fogyott az elmúlt időben, minden korábbinál szexibb és merészebb.</p> \nHónapok óta  él külön Tolvai Reni és Kállay-Saunders András , amit sokan éppen abból sejtettek, hogy az énekesnő az utóbbi időben rengeteget fogyott. Úgy tartják, ha egy nő nincs rendben lelkileg, először a fodrászához szalad, majd az edzőterembe. Hogy ez Reni esetében is így volt-e, azt nem tudjuk, az azonban biztos, hogy Renia szomorú döntés ellenére is sugárzik a boldogságtól és  egyre merészebb képeket  posztol magáról. Most éppen egy olyat, amin olyan fürdőruhát visel, amiből kikandikál a csodálatos melle is.                  View this post on Instagram                         A post shared by TR (@tolvaireni) ", "site": "https://www.borsonline.hu/cimke/tolvai-reni"}
{"title": "Brutálisan kerekre formálta fenekét Tolvai Reni - fotó ", "body": "Egy ideje edzőteremben formálja hátsóját az énekesnő. \nBrutális popsit villantott Tolvai Reni. Az énekesnő az edzőteremből osztott meg egy felvételt Instagram-sztorijában, amelyen  kifejezettem a kerekre formált hátsóját mutatta meg a rajongóinak. Fotó: Instagram A rendszeres edzésnek is hála másfél év alatt 20 kilót fogyott, és  fantasztikus formában van . ", "site": "https://www.borsonline.hu/cimke/tolvai-reni"}
{"title": "\n        ITM: Megkezdődhet a koronavírussal fertőzöttek favipiravirral való kezelése\n       ", "body": "\nSchanda Tamás, az Innovációs és Technológiai Minisztérium (ITM) parlamenti és stratégiai államtitkára közleményben jelentette be, hogy a favipiravir hazai klinikai vizsgálatait végző HECRIN Konzorcium megszerezte az Avigan magyarországi klinikai vizsgálatához szükséges engedélyeket, így az orvostudományi egyetemek klinikáin, valamint az Országos Korányi Pulmonológiai Intézetben megkezdődhet a Külgazdasági és Külügyminisztérium és a japán kormány által biztosított gyógyszer felhasználása. Ezáltal a magyar betegek már bizonyítottan hatékony vírusellenes kezelést kaphatnak. Mint a közleményben írják, az ITM már a koronavírus-járvány első hulláma idején több mint 20 fejlesztési programot indított el a védekezés hatékonyságának biztosítására. A 2020 áprilisában rendelkezésre álló, előzetes klinikai adatok alapján, a Természettudományi Kutatóközpont (TTK) és a Pécsi Tudományegyetem (PTE) vezetésével kezdődött meg a széles spektrumú, japán antivirális gyógyszer, a favipiravir magyarországi fejlesztése. Az elmúlt fél évben Japánban végzett, tudományosan megalapozott klinikai vizsgálat nemrégiben nyilvánosságra hozott adatai szerint a favipiravir hatóanyag-tartalmú Avigan tabletta a kezdődő tüdőgyulladással kezelt, középsúlyos állapotú koronavírusos betegekben megakadályozta a vírus szaporodását, és 12 nap alatt enyhítette az olyan klinikai tüneteket, mint például a láz vagy a légzészavar. Ezzel a korábban engedélyezett remdesivirrel együtt már két antivirális gyógyszer hatékonyságát igazolták a COVID-19 fertőzés ellen„ – erősítette meg Keserű György Miklós akadémikus (TTK), a favipiravir fejlesztését végző konzorcium vezetője. Egyben emlékeztetett arra, hogy a favipiravir szájon át szedhető gyógyszer, amely így hozzájárulhat az egészségügyi ellátórendszer terhelésének csökkentéséhez. ”Az Avigan sikeresen akadályozta meg a betegek állapotának romlását és ezzel sokuknál elkerülhetővé vált az intenzív terápiás kezelés\" – mondta Kovács L. Gábor akadémikus (PTE), a favipiravir hazai klinikai vizsgálatait végző HECRIN Konzorcium vezetője. ", "site": "https://telex.hu/rovat/belfold"}
{"title": "\n        Rövid időre felfüggesztették a magyar kormány Twitter-fiókját\n       ", "body": "\nSzeptember 30-án, délelőtt 11 órai  Facebook-bejegyzésben jelezte Kovács Zoltán  nemzetközi kommunikációért és kapcsolatokért felelős államtitkár, hogy a Twitter felfüggesztette a magyar kormány fiókját, az About Hungaryt. „Mindenféle előzetes magyarázat nélkül letiltotta Magyarország Kormányának hivatalos fiókját, az  ", "site": "https://telex.hu/rovat/belfold"}
{"title": "\n        Rejtély, hogy hova tűnt a Békés vármegyei őzállomány harmada\n       ", "body": "\nA korábbi 20-25 ezerről nagyjából 16 ezerre csökkent az őzállomány Békés vármegyében, de a vadászok egyelőre nem tudják, hogy mi áll az állatok tömeges eltűnésének hátterében, írja az MTI, a Magyar Vadászkamara Békés Vármegyei Területi Szervezetének elnöke, Hrabovszki János közleményére hivatkozva. Hrabovszki szerint először 2022. nyarán a bajt, amikor az aszály következtében lényegében elpusztult az akkori őzgida-állomány, mert a suták nem tudták felnevelni a szaporulatukat. Mint hozzátette, az állomány lassan regenerálódik, mert az őzsuta évente egy, maximum két gidát tud felnevelni. A lelőtt egyedeket megvizsgálva idén szintén azt tapasztalták a vadgazdálkodási szakemberek, hogy nincs egy évnél fiatalabb gida a vármegyében. Tavalyi óriási mezeipocok-invázió volt az Alföldön, ekkor azt hitték, a rágcsálók ellen bevetett vegyszer okozott mérgezést a vadaknál, ám kiderült, hogy nem ez áll az őzek eltűnése mögött, ahogy az sem, hogy megnőtt a mezőgazdasági területekre kijuttatott folyékony műtrágya mennyisége – magyarázta Hrabovszk János. A problémát fokozza, hogy az őzek természetes ellensége, a sakálállomány rendkívüli módon elszaporodott. A vadászkamarai elnök elmondása szerint a nádi farkasnak is hívott állat egyedeinek pontos számát nem ismerik, de míg öt éve kétszázat lőttek ki Békés vármegyében, ez a szám mára meghaladja a nyolcszázat, tette hozzá. A sakál elsősorban ellés idején vadászik az őzgidára és a dámborjúra, és bizonyíthatóan többet öl meg, mint amennyit elfogyaszt. A szakemberek úgy látják, hogy önmagában ezzel sem magyarázható az őzállomány csökkenése. Az elhullott állatokat laboratóriumi vizsgálatoknak is alávetették, hogy fény derüljön az állománypusztulás okára. A vizsgálatok során egy élősködők által okozott emésztőszervi megbetegedést azonosítottak, amelynek egyelőre nem tudják az okát. A helyi vadászok korábban 4000-4200 őzbakot lőttek ki évente, ám az állománycsökkenés miatt ez a szám jelenleg nem éri el a háromezret sem. Korábban 250 őzsuta kilövése volt a terv, most ez a szám alig száz – jelentette ki Hrabovszki. Békés vármegyébe elsősorban osztrák, német, szlovák vadászok utaznak őzbakra vadászni, az önkorlátozás pedig jelentős bevételkiesést jelent. Békés és Csongrád-Csanád vármegyéből is kijelöltek 15-15 vadászati szervet, amelyek mintákat vesznek az elejtett őzekből, majd azokat az agrártudományi egyetem gödöllői laboratóriumába küldik vizsgálatra. ", "site": "https://telex.hu/rovat/belfold"}
{"title": "\n        Mindenkinek világos, hogy csinálni kéne vele valamit, de senki nem tudja, hogyan húzhatna ebből hasznot\n       ", "body": "\nValószínűleg nincs ma valós piaci igény arra, hogy a vasútállomást a magántőke bevonásával úgy építsék újjá, hogy egy, a megtérülést is garantáló méretű kereskedelmi központ jöjjön ott létre – véli Szabó Ákos győri ingatlanbefektető, akit Lázár János építési és közlekedési miniszter ötletéről kérdeztünk. Az azonban Szabó szerint se kérdés, hogy a 66 éves állomást és a belváros határán húzódó, elhanyagolt, ötszáz méternyi területet fel kell újítani. Az sem kétséges szerinte, hogy az egész győri városközpontot újra kellene már ezzel egyidejűleg gondolni. A vasútállomást már évtizedek óta csak a város szégyenfoltjaként emlegetik Győrben. Már az is közhely, hogy a helyiek szerint a turisták jobban járnának, ha csukott szemmel sétálnának ki a sztálinbarokk főbejáraton. A pályaudvar megújítása minden városvezetésben felmerült, az állapotokról korábban  mi is írtunk , ahogy arról az abszurd nyári esetről is, amikor  egyszerűen kidőlt egy lámpaoszlop a peronon , aminek egy óvatlan utas nekitámaszkodott.         Egy itt felejtett felirat a pénztárak mellett ma már különleges csemege – Fotó: Laczó Balázs / Telex Pár napja Lázár János építési és közlekedési miniszter reménykeltő bejelentést tett. Videót posztolt a Facebookon arról, hogy a tárca irányítása alatt tíz, nagy forgalmat bonyolító vasúti pályaudvart építenek újjá. A debreceni pályaudvarnál ezt a magántőke bevonásával képzelik el, a vasúti üzemet szétválasztva a kereskedelmi funkciótól, utóbbit hozzáférhetővé téve a magántőkének –  közölte az üzenet alapján az MTI . A miniszter szerint ezt úgy kell tehát elképzelni, mintha a pályaudvar „egy bevásárlóközpont lenne, egy része vasúti érkezési pont, a többi üzletek, kereskedelmi szolgáltató egységek részét képezi majd”. Elhangzott, hogy várják a magántőkét, tendert írnak ki, és pályáztatják a lehetőséget, a programnak pedig része lesz Debrecen mellett Győr és Szeged is. Szabó Ákos szerint városfejlesztési szempontból Győrben az egyik legizgalmasabb kérdés a központban lévő pályaudvar és a hozzá kapcsolódó hatalmas, pangó-szlömösödő terület, amihez a győriek már olyan régen hozzászoktak, hogy szinte észre sem veszik. Nem kérdés, hogy felújításra vár, de a problémát komplexen érdemes kezelni az egyetemi várossá vált Győr és a változás előtt álló helyi tömegközlekedés szempontjaival együtt. Az ingatlanbefektető szerint Győrben nincs meg a gazdasági alapja annak az elképzelésnek, hogy egy kereskedelmi befektető egy Árkád méretű bevásárlóközpontot létesítsen, így ez szerinte nem is fog megvalósulni. Bár szerinte bárki el tud képzelni éttermeket és üzleteket egy állomáson, egy ilyen beruházásnál figyelembe kell venni, hogy a kereskedelmi területek méretét a felújítás költsége határozná meg. Mivel a pályaudvar felújítása alsó hangon is tízmilliárdos nagyságrendű, annak az üzleti alapját 40–45 ezer négyzetméternyi kereskedelmi terület teremtené meg. Ez az a méret, aminél egy 6–10 milliárd forintos befektetés már megtérülhet. De a kamatok miatt már így is két évtizedhez közelít a megtérülési idő, ilyen távra kéne bérlőket találni a felépülő plázába, a befektetőnek pedig a bankjával együtt bízni abban, hogy a bérlők 20 évig fizetni fognak. Szabó Ákos szerint ma a győri városközpontban ez irreális. „Nem tudok elképzelni olyan befektetőt, aki ebbe ennyi pénzt merne invesztálni, nemcsak azért, mert a kormány összeveszett a kereskedelmi tőkével, hanem azért sem, mert Győrben ennek nincs realitása” – mondta Szabó. Amikor ugyanis korábban ehhez hasonló terveket szőttek, még kereskedelmi ingatlanhiányról beszéltünk, ma viszont a város telített. Egy-két kilométeren belül működik az Árkád, a Pláza, ott a hasonló méretű ETO Park, több más jellegű bevásárlócentrum. „Aki most a belvárosban lévő vasútállomáson egy húsz–harmincezer négyzetméteres bálnát akarna létrehozni, az megölné vele az összes többit, végképp halálra ítélné az egyébként is haldokló belvárosi butikokat, végül a saját kardjába is beledőlne” – mondta Szabó.         A győri városközpontban elfoglalt hely sokáig hátránynak tűnt, de előny is lehet – Fotó: Laczó Balázs / Telex Ugyanakkor az, hogy a vasútvonal kettészeli a városközpontot, bár sokáig hátránynak tűnt, a szakértő szerint ma már sok szempontból előny lehetne. Már csak azért is, mert intermodális központnak is alkalmas, a helyközi és helyi buszjáratok végállomását is itt húzták fel. Emiatt viszont nem is érdemes szerinte úgy koncepciót megfogalmazni a MÁV-állomás felújításáról, hogy ne gondolnánk át vele együtt a városi tömegközlekedést és a környéken lehetetlenné vált parkolást. Szabó szerint a felújításnál szempont kell, hogy legyen az is, hogy 2030-tól elvben már nem kerülhetnek forgalomba belső égésű motorral közlekedő buszok, így amikor a jövőképről beszélgetünk, szemponttá kell tenni az elektromos buszok töltését, amire most nincs lehetőség. Ugyanilyen fontos lenne parkolót létesíteni a vasútvonal melletti széles sávban, hogy az autóval érkezők valóban megálljanak a városközpontnál, és innen sétáljanak be a belvárosba. Csakhogy mindehhez elsősorban a MÁV-val vagy akár a postával együttműködve fel kellene mérni, hogy a sok kihasználatlannak tűnő funkcióból és területből pontosan mire van szüksége a telektulajdonosnak. Szabó szerint jó kezdőlépés volt, hogy Dézsi Csaba András volt polgármester megállapodott a MÁV-val egy belvárosi S-kanyar kiegyenesítéséről.         Ilyen épületből és területből jó párat találunk a belváros szélén – Fotó: Laczó Balázs / Telex Győrben ugyanis a vasútproblémát nemcsak a sokat emlegetett állomás jelenti, hanem a legalább 500 méter hosszú, sok ezer négyzetmétert elfoglaló, elhanyagolt telek is. „A miniszter úr nyilván nem egyéniesítheti a koncepciót, ezért azt hiszem, hogy itt a városnak kell jelentkezni, és akkor lehet egy átfogó fejlesztés életképes, ha az önkormányzat vagy akár az egyetem gesztorként bekapcsolódik” – mondta Szabó, aki szerint a terület újragondolása alkalmat adna rá, hogy a kapcsolódó részeken olyan városközponti funkciók jöjjenek létre, amikre régóta igény van. „Ilyen például a szálláshely vagy a város, az önkormányzat irodahiánya” – mondta. Megoldást kínálhatna egy ilyen új koncepció a város oktatási intézményeinek helyhiányára vagy az állomás egy kilométeres körzetében lévő középiskolák tornatermi, rendezvénytermi igényeire is. „Vesszőparipám a múzeum, az állandó várostörténeti kiállítás, modern külsővel rendelkező képtár vagy akár a befogadó színház hiánya” – mondta Szabó. Az ingatlanbefektető azt viszont irreálisnak tartja, hogy a városon átvezető vasúti pályaszakaszt a föld alá süllyesszék. A Rába folyó hídja miatt ez régen is lehetetlennek tűnő vállalkozás lett volna, de a 2006-ban átadott Nádor-aluljáróval végképp realitását vesztette. Az előző városvezetés ennek ellenére sajnos továbbra is lebegtette a lehetőséget – mondta Szabó. Győrben az is túlzásnak tűnik, bár nem lehetetlen, hogy a város vasúti szakaszait vasbetonnal fedjék le, mint mondjuk Ausztriában vagy Svájcban. Az viszont már minimális elvárás lenne, hogy a mostaninál igényesebb kerítéssel határolják le a vasutat kőhajításnyira a sétálóövezettől.         Erről beszélünk – Fotó: Laczó Balázs / Telex Csak ahhoz sem nyúl senki, mert a MÁV-é, és a kerítés külső oldalának nyilván „olyannak kell lennie”, mint a belsőnek. „Ennek a városnak lényegében újra be kellene fogadnia a vasutat, ami ma olyan, mint egy százéves, rossz szennyvízcső a város közepén. Mindenkinek világos, hogy csinálni kéne vele valamit, de senki nem tudja, hogyan húzhatna ebből hasznot” – mondta Szabó Ákos. ", "site": "https://telex.hu/rovat/belfold"}
{"title": "\n        Megtisztelőnek tartja Lánczi Tamás, hogy utálják a libsik, Bayer Zsolt kicsit féltékeny rá\n       ", "body": "\n– Hogy éled meg, hogy lassan bekerülsz a libsik által a legjobban utált top ötbe? – Megtisztelő. Én azt gondolom, hogy ha a szuverenitás ellenségei nem tekintenek a barátaiknak, az egy jó hír.  – Kicsit féltékeny vagyok rád, mert szerintem mögötted vagyok a sorban. Voltam előtted is, akkor jobban éreztem magam. Ezzel az összekacsintós párbeszéddel indult Bayer Zsolt és Lánczi Tamás beszélgetése a  Hír Tv Bayer-show  című műsorában vasárnap este. A Szuverenitásvédelmi Hivatal elnöke akkora tapsot kapott Bayer nézőitől a stúdióban, hogy zavarba is jött egy kicsit. Aztán jött a már-már kötelező, munkakörével járó panelekkel. Arról beszélt az interjúban, hogy a nyugati liberálisok nagyon agresszív, nagyon durva nyomulása megpróbálja „felmorzsolni a nemzeti szuverenitást, zárójelbe teszi a szavazói akaratot, lényegében degradálja a demokratikus procedúrát”, „megkérdőjelezi, lefojtja a népakaratot.” Szerinte kevés olyan ország maradt, amely hatékonyan lépne fel ez ellen: ilyen Szlovákia és Magyarország szuverenista kormánya. Sehol máshol nem lehet olyan nyíltsággal és őszinteséggel a globális hálózatról beszélni Európában, mint itt, tette hozzá. Kik a szuverenitás ellenségei, akiket Bayer Zsolt leegyszerűsítve csak liberálisoknak nevez? Lánczi szerint nem lehet egy szóval leírni ezt a jelenséget, de „a tévéképernyők előtt meg itt a teremben is mindenki érti, hogy kikre gondolunk”. Azt is mondta, hogy kultúra területén a woke irányzat morzsolja fel a nemzeti szuverenitást, míg a gazdasági oldalon a globalisták, szuperkapitalisták jelentenek veszélyt. Abban egyetértett Bayer és Lánczi, hogy az Európai Parlament el akarja törölni a magyar nemzeti szuverenitást, és az Európai Unió jelenti ma az egyik legnagyobb veszélyt a szuverenitásunkra. Bayer arról beszélt, hogy 2004-ben ő nem ahhoz az Európai Unióhoz való csatlakozásra szavazott, amely fel akarja számolni a nemzetállamokat, Európai Egyesült Államokat akar létrehozni. Szerinte Marika néni és Pista bácsi sem támogatta volna a csatlakozást, ha szólnak nekik, hogy az unió „azzal jár együtt, hogy oviban szakállas bácsiknak kell mesét olvasni a két királyfi szerelméről női ruhába öltözve.” „Amikor mi beléptünk, és ami most van, az két külön világ” – jelentette ki Bayer, és azt nehezményezi, hogy az uniós értékek változásáról nem kérdezték meg az uniós állampolgárokat. Lánczi szerint ezek sosem voltak európai értékek, csak „egy nagyon szűk, magát elitnek kikiáltó csoport mentális készlete”. A Szuverenitásvédelmi Hivatal elnöke úgy látja, hogy az Európai Unió valamikor 2008-ban, a gazdasági világválság környékén siklott ki, amikor Európa elvesztette a hatalmát önmaga felett, és az irányítást az európai emberektől és vezetőktől átvette Brüsszel. „Itt már nem ideológiai kérdésekről van szó (…), az összes nemzetállam leradírozása zajlik.” Az interjú végén azt ígérte az év elején felállított Szuverenitásvédelmi Hivatal elnöke, hogy a  Transparency International Magyarország  és az  Átlátszó után  folyamatosan tárják fel az újabb és újabb szervezeteket, amelyek szerintük veszélyt jelentenek az ország szuverenitására. „Van belőlük jó pár, de azért nem végtelen számú. Megrajzolható nagyjából az a külföldről finanszírozott politikai nyomásgyakorló kör, amely Magyarország ellehetetlenítésén dolgozik” – fogalmazott Lánczi, akinek Bayer „hihetetlen mennyiségű türelmet és erőt” kívánt ehhez a munkához. ", "site": "https://telex.hu/rovat/belfold"}
{"title": "\n        Szerdától 47 sávban mérnek új traffipaxokkal Budapesten\n       ", "body": "\nSzerdától élesben működik a Fővárosi Önkormányzat által felszerelt 26 sebességmérő készülék, amik  47 sáv forgalmát  képesek megfigyelni – derül ki a Police.hu-n megjelent közleményből. Karácsony Gergely főpolgármester a Facebookon arról írt, hogy a 26 új traffipax az egyhetes tesztüzem alatt  több mint 38 ezer gyorshajtást  rögzített. A Budapesti Rendőr-főkapitányság (BRFK) egy hétfői sajtótájékoztatón bejelentette, hogy a Fővárosi Önkormányzati Rendészeti Igazgatóság (FÖRI) kezdeményezésére új sebességmérő berendezéseket integrált a VÉDA-rendszerbe. A rendőrség közreműködött a fővárossal a helyszínek kiválasztásában. A BRFK arról is beszámolt, hogy a teljes körű tesztelést követően 2024. október 30-ától 26 modern, hitelesített sebességmérő kamera 47 forgalmi sáv járműforgalmát ellenőrzi éles üzemben. „A berendezések radaros elven működnek, különböző forgalmi és fényviszonyok mellett 24 órás, folyamatos mérésre alkalmasak, az elhaladó járművekről minden napszakban jó minőségű felvételeket készítenek, felismerve azok honosságát és rendszámát is” – írta a sajtótájékoztatóról készült közleményben a BRFK, kiemelve, hogy a traffipaxokat a FÖRI telepítette és finanszírozta, így nem is a rendőrség fogja őket üzemeltetni és karban tartani. Az új kamerák az alábbi helyszíneken fognak mérni: Árpád híd, Népfürdő utcai lehajtó (mindkét irány) a III. kerületi Szentendrei úton a Raktár utcánál, valamint a Monostori útnál (mindkét irány) a Rákóczi híd budai, illetve pesti hídfőjénél a Petőfi híd budai lehajtójánál a Bécsi úton a Zay utcánál (mindkét irány) a Bajcsy-Zsilinszky úton az Alkotmány utcánál az Üllői úton a Vágóhíd utcánál, valamint a Határ útnál a XI., Bocskai úton a Tass vezér utcánál a 6-os főút fővárosi szakaszán a Növény utcánál, a Duna utcánál (Savoya Park) a Ferihegyi repülőtérre vezető gyorsforgalmi úton a KÖKI-terminálnál (mindkét irányban) a XI., Budaörsi úton a Rupphegyi útnál a XI., Balatoni úton a Péterhegyi lejtőnél a XIII., Váci úton a Lőportár utcánál Budapest főpolgármestere a Facebook-oldalán arról írt, hogy „kamerák kihelyezése nem önkormányzati feladat, mégis egy lépés a sok közül annak érdekében, hogy elérjük a célunkat: senki, de senki ne haljon meg a városban közúti balesetben”. 2023 nyarán 45, egyenként egy sáv mérésére alkalmas traffipax telepítését ígérte meg Karácsony. Mindezt azután tette, hogy az Árpád hídon egy  száguldó sofőr elütött  egy szabályosan közlekedő kerékpárost. Egy évvel az eset után aztán újabb baleset történt az Árpád hídon, amelynek  három halálos áldozata  is volt. 2024 nyarán jelentette be a főpolgármester, hogy végül nem az előzetesen beígért 45, hanem 26 darab traffipax telepítése történt meg. Ezek viszont modernebb eszközök, Karácsony azt írta a Facebookon, hogy  46 sáv forgalmának figyelését  lehet velük elvégezni, ez pedig pont eggyel több, mint az a 45, amiről korábban szó volt. ", "site": "https://telex.hu/rovat/belfold"}
{"title": "\n        Átlátszó: A tevékenységünk az újságírás, nem pedig a hírszerzés, mint amit a Szuverenitásvédelmi Hivatal sugallni próbál\n       ", "body": "\nReagált az Átlátszó a  Szuverenitásvédelmi Hivatal vádjaira , miszerint a portál „külföldi finanszírozás bevonásával az állami és társadalmi döntéshozatali folyamatok befolyásolására irányuló tevékenységet folytat, Magyarország számára súlyos politikai, gazdasági és társadalmi károkat okoz”. Telefonon elértük az Átlátszó főszerkesztőjét, Bodoky Tamást, aki elmondta, hogy mint érintettek, nem kapták meg előzetesen  a hivatal jelentését . A Magyar Nemzet egyébként  már tegnap este  saját információkra hivatkozva lehozta a hivatal álláspontját. A hivatal a jelentésében azt írja, hogy az Átlátszó „egy összetett nemzetközi hálózatnak a tagja, amely a világ minden pontján a finanszírozók érdekeit képviseli a célország érdekeivel szemben”. Bodoky Tamás azt mondta, hogy az Átlátszó újságíró hálózatok tagja, teljesen transzparens módon, ilyen például  a szervezett bűnözéssel és korrupcióval foglalkozó OCCRP  projekt, vagy  a GIJN, a Globális Oknyomozó Újságírás Hálózat , ezeket  az Átlátszó honlapján  fel is tüntetik. „Ezekben különböző országokban élő újságírók dolgoznak együtt sztorikon, de ennek nem valamiféle hírszerzés az eredménye, hanem mindig nyilvános cikkek, amik az adott országokban megjelennek. Tehát a tevékenység az újságírás, nem pedig a hírszerzés, mint amit sugallni próbál a hivatal” – mondta Bodoky Tamás. A finanszírozással kapcsolatban azt mondta: nem egyszerű áttekinteni az Átlátszó finanszírozását, mert évi 100-200 millió forintot több forrásból kell minden évben összegyűjteniük, ezt pedig nemzetközi donorok egyre bővülő körétől tudják megtenni. „Ez a bevételünk 50 százaléka körülbelül, amit egyébként a hivatal sem vitat, a másik fele az olvasóktól érkezik mikroadományok és egy százalékos felajánlások formájában. De nem igaz, hogy ez nem átlátható, hiszen a pénzügyi beszámolóinkban mindig leírjuk, hogy az adott évben milyen donor mire és mekkora támogatást nyújtott.” Azt is mondta, hogy ezek újságírást támogató pályázatok általában, semmit nem kérnek a donorok, az Átlátszó pályázza meg ezeket saját témával és ötlettel. „Tehát a mi saját ötleteink megvalósítására keresünk támogatót, nem fogadunk megrendeléseket a donoroktól.” A Szuverenitásvédelmi Hivatal azt is írta a jelentésében, hogy a szervezet szisztematikusan visszaél a közérdekű adatokkal, azt állítják, hogy eddig több mint 9000 dokumentumot töltött fel a hálózat amerikai központjának szerverére, és „ezzel eszközt biztosít külföldi befolyásolási kísérletekhez”. Szerintük a feltöltött dokumentumokban az állami és önkormányzati intézmények, magyar magánvállalkozások és magánszemélyek közötti szerződések, levelezések mellett több száz telefonszám, valamint más személyes, szenzitív információk is szerepelnek. „Hazugság, hogy mi feltöltjük bárhová ezeket a dokumentumokat. Arról van szó, hogy a KiMitTud-adatbázisra kerülnek, ami egy közérdekű adatigénylő rendszer. Az adatigénylésre válaszul a magyar állami intézmények feltöltenek közérdekű adatokat, amik így nyilvánosságra kerülnek, ezeket mindenki láthatja. Az  OCCRP Aleph adatbázis , amit ők megtaláltak, valóban létezik, de erre nem mi töltünk fel dokumentumokat, hanem a rendszer nyílt forrásból szedi össze mindenhonnan a dokumentumokat. Ezek az adatbázisok kereshetők, és valóban van az OCCRP-nek egy olyan dataszetje, ami az Átlátszóról leszedett nyilvános dokumentumokból áll, de ebben mi nem működtünk közre. Azt egyébként, hogy ezeket a dokumentumokhoz hozzáférjen, bárki megteheti, onnantól, hogy a közadat nyilvánosságra kerül, és fent van az interneten” – mondta Bodoky Tamás. „Tehát egyrészt mi ebben nem működtünk közre, másrészt pedig, mivel közérdekű adatokról van szó, nem mi töltöttük őket fel, hanem az állami intézmények, és ezek szabadon terjeszthetők, így még ha mi is csinálnánk ilyen adatkészleteket, bármilyen szerveren, az sem lenne törvénysértő.” Az Átlátszó a jövőben tervezi, hogy részletesen válaszol a Szuverenitásvédelmi Hivatal állításaira. ", "site": "https://telex.hu/rovat/belfold"}
{"title": "\n        Szankcióháborúba kezdett egymással az EU és Belarusz\n       ", "body": "\n    Ellenszankciók bejelentésével reagált Minszk arra, hogy péntek hajnalban a brüsszeli EU-csúcson szankciók bevezetését rendelte el az Európai Unió.\n   \nCharles Michel, az Európai Tanács elnöke péntek hajnali sajtótájékoztatóján nagyjából 40 olyan ember nevét közölte, akik a hatósági erőszak elrendeléséért vagy abban való részvétel miatt felelősek, és így szankciókkal élnek ellenük. Alekszandr Lukasenko belarusz elnök ugyanakkor nem szerepel a listán, de az EU figyelemmel kíséri az eseményeket, ezért ez még változhat – tette hozzá, számolt be az MTI. Emmanuel Macron francia elnök szerint Lukasenko kihagyása tudatos döntés volt az EU részéről, mivel azt szeretnék elérni, hogy a belarusz elnök elfogadja az EBESZ közvetítését az ellenzékkel folytatott tárgyalások megkezdéséhez, a szankció viszont ürügy lenne számára, hogy elutasítsa a tárgyalásokat. Erre válaszul Belarusz is szankciókat vezetett be az EU ellen. A belarusz külügyminisztérium közölte, hogy listát állított össze azokról, akik nem léphetnek be az ország területére, de hozzátette, hogy a lista nem nyilvános. A tárca közleményében arra figyelmeztetett, hogy a szankciós lendkerék további pörgetésének súlyos következményei lehetnek, Minszk akár meg is szakíthatja diplomáciai kapcsolatait az EU-val, és kiléphet a közös programokból. Jöhet az új Marshall-terv Péntek délelőtt arról számolt be Piotr Müller lengyel kormányszóvivő, hogy az uniós állam- és kormányfőket tömörítő Európai Tanács rábólintott a visegrádi csoport (V4) által javasolt, Belarusznak szánt új Marshall-tervre, vagyis a gazdasági támogatás tervére. A terv előkészítését Mateusz Morawiecki lengyel kormányfő még szeptemberben jelentette be, összesen egymilliárd euróról szól, fő eleme pedig egy stabilizációs alap létrehozása és a fehérorosz kis- és középvállalkozások támogatása. Varsó egy új, szabad és tisztességes fehérorosz elnökválasztás megtartásától tenné függővé a terv megvalósítását. ", "site": "https://telex.hu/rovat/kulfold"}
{"title": "\n        Gyerekcsináló latinók és Puerto Rico mint szemétsziget: erős kijelentések hangzottak el Donald Trump kampánygyűlésén\n       ", "body": "\nKampánygyűlést tartott Donald Trump a New York-i Madison Square Gardenben vasárnap, az esemény a volt elnök szövetségeseinek vulgáris és rasszista kijelentéseivel indult,  írja a Reuters . Trump többször emlegette, hogy meg akarja állítani az illegális bevándorlást, a migránsokat „ördögi és vérszomjas bűnözőknek” hívta, és azt ígérte, kitoloncolja őket, ha megnyeri a november 5-i választást. „Az első napon elindítom az amerikai történelem legnagyobb deportálási programját – mondta. – Megmentek minden várost és települést, amit megszálltak és meghódítottak.” A volt elnök azt mondta Kamala Harrisre, hogy nagyon alacsony az IQ-ja, és megfogadta, hogy betiltja a menedékvárosokat, amik nem hajlandók együttműködni a szövetségi kormánnyal a bevándorlási törvények betartatásában. Az 1798-as Alien Enemies Act törvényre hivatkozott a büntetett előéletű bevándorlók kitoloncolásával kapcsolatban. Trump kijelentette, hogy a Biden-kormánynak azért nem volt pénze segélyt nyújtani a hurrikán sújtotta Észak-Karolinának, mert „az összes pénzüket elköltötték arra, hogy illegális migránsokat hozzanak be, bereptetve őket gyönyörű sugárhajtású gépeken”. Közölte, hogy „felszabadítja” az a városokat, amiket „megszálltak és elfoglalta” a bevándorlók Igen változatos volt az eseményen felszólalók listája is: a volt profi pankrátortól, Hulk Hogantól kezdve Rudy Giuliani volt New York-i polgármesteren át Trump fiaiig, Ericig és Don Jr.-ig terjedt a skála. Néhányan szintén rasszista és nőgyűlölő nyelvezetet használtak. Giuliani például, aki Trump korábbi ügyvédje is, azt állította, hogy Harris a terroristák oldalán áll az izraeli–palesztin konfliktusban. Tony Hinchcliffe humorista már az elején megadta az alaphangot, amikor azzal viccelődött, hogy a latinó bevándorlók „imádnak gyereket csinálni”, mert „nem húzzák ki időben”, összekötve ezt a bevándorlással, aztán hozzátette, hogy „az óceán közepén van egy lebegő szemétsziget, úgy hívják, hogy Puerto Rico”. Donald Trump gyerekkori barátja, David Rem az „antikrisztusnak” nevezte Kamala Harrist, Grant Cardone vállalkozó pedig közölte, hogy Harris „és strici irányítói szétrombolják az országot”, Sid Rosenberg rádiós műsorvezető pedig „beteg rohadéknak” nevezte Hillary Clintont, „zsidógyűlőlőnek” és „alantas” embereknek a demokratákat, a bevándorlókat pedig úgy jellemezte, hogy „kib.szott illegálisok”. Tucker Carlson közben a fekete-indiai származású Harrist az „első malajziai, szamoai, alacsony IQ-jú volt kaliforniai ügyészként” jellemezte. Danielle Alvarez, Trump kampányának vezető tanácsadója a Reutersnek azt mondta, hogy a Puerto Ricóval kapcsolatos vicc „nem Trump elnök vagy kampányának nézeteit tükrözi”. Míg a Puerto Ricó-iak az Egyesült Államok állampolgárai, a sziget lakói nem szavazhatnak az USA általános választásain, csak azok, akik már a szárazföldi területeken élnek. Pennsylvaniában pedig nagy számú Puerto Ricó-i közösség él. Harris korábban ellátogatott egy Puerto Ricó-i étterembe Philadelphiában, Pennsylvania legnagyobb városában. Harris kampánycsapata egy emailben azt írta a Reutersnek, hogy a Madison Square Gardenben megrendezett esemény „ugyanazt a veszélyesen megosztó és lealacsonyító üzenetet tükrözi”, mint Trump maga. Trump 2016-os elnökjelölt-ellenfele, a demokrata Hillary Clinton azzal vádolta meg a volt elnököt, hogy „újrajátszotta” azt a nácibarát gyűlést, amelyet 1939-ben a Madison Square Gardenben tartottak a második világháború előestéjén. Trump visszautasította a párhuzamot az 1930-as évek történéseivel. Az eseményen egyébként Elon Musk is felszólalt, akit Trump kormányában egy új kormányhatékonysági bizottság vezetésére kérne fel: azt mondta, hogy a szövetségi költségvetés legalább 2 billió dollárral csökkenthető. Trump beszédében azt mondta, hogy az amerikaiak most rosszabbul élnek, mint négy évvel ezelőtt. Új tervezett jogszabályt jelentett jelentett be, ami adókedvezményt biztosít azoknak a gondozóknak, akik szülőkről vagy más családtagokról gondoskodnak. Megemlítette külpolitikai eredményeit 2017–21-es elnöksége alatt, és kijelentette, hogy nem kezd háborút, amíg hivatalban van, bár hozzátette, hogy ha az Egyesült Államok háborút folytatna a kínaiakkal, akkor „szétrúgnák a seggüket”. Az amerikai gazdaság a koronavírus-válság óta felülmúlta a fejlett világ többi részét, a tőzsdék pedig rekordokat döntöttek idén. Az élelmiszerek, a rezsi és a lakhatás magas árai miatt azonban a választók úgy érezhetik, hogy a gazdaság rossz irányba halad. Harris, aki csütörtökön Bruce Springsteennel tartott gyűlést Atlantában, pénteken pedig Beyoncéval Houstonban, egy újabb nagy horderejű eseményt szervez kedden a washingtoni National Mall parkban. Mindeközben meghaladta a 40 milliót a korai választáson és levélben szavazók száma, helyi idő szerint vasárnap estig 43,4 millió voks érkezett be az idei amerikai elnökválasztásra, ami jóval több, mint a 2020-as választáson leadott összes szavazat negyede, írja az MTI. Négy évvel ezelőtt összesen 158 millió szavazópolgár élt állampolgári jogával. Az elnökválasztás szempontjából meghatározónak számító, úgynevezett billegő államok közül Georgia és Észak-Karolina államban már megközelítette a 3 milliót az eddig leadott szavazatok száma, míg Pennsylvaniában 1,2, Michiganben pedig 1,6 millió voksot adtak le. A választási statisztika szerint Georgia és Észak-Karolina államban vasárnapig a regisztrált republikánus választók voltak többségben azok közül, akik már éltek szavazás lehetőségével. Pennsylvania és Michigan államokban ugyanakkor több regisztrált demokrata szavazott. Az amerikai választók akkor élhetnek a szavazás jogával, ha regisztrálnak. A regisztráció lehetséges párthoz tartozóként, de függetlenként is. A demokrata vagy republikánus regisztrált választói státusz nem jelent kötelezettséget a választás irányára. Az Egyesült Államokban szövetségi államonként különböznek a választási szabályok, de a legtöbb helyen lehetőség van a korai szavazásra, ami azt jelenti, hogy a választásra kiírt nap előtt korlátozott számban megnyílnak szavazóhelyiségek. Ezt egészíti ki a levélszavazás, amire a legtöbb helyen jelentkezni kell. Vasárnap az Egyesült Államok ötven szövetségi államában négy kivétellel mindenhol lehetőség volt személyes voksolásra vagy levélszavazásra. ", "site": "https://telex.hu/rovat/kulfold"}
{"title": "\n        Ritka közbelépés kellett, hogy alig másfél órával a méreginjekció beadása előtt elhalasszák a kivégzést\n       ", "body": "\nMég órákkal a tervezett kivégzése előtt is úgy tűnt, beadják a halálos méreginjekciót egy férfinak Texasban, végül múlt hét végén az utolsó pillanatban döntött az állam legfelsőbb bírósága a halasztásról. A most 57 éves Robert Roberson volt az első, akit halálra ítéltek  egy megrázott csecsemő szindróma  miatti gyilkosság ügyében. A helyi törvényhozás képviselői pártokon átívelve léptek közbe, mert szerintük is kétség merült fel azzal kapcsolatban, hogy valóban „megrázott csecsemő szindrómában” halt volna meg a halálsorra küldött férfi lánya, és hogy a halálához az apjának bármi köze lett volna. Arra azonban kevés esély látszik, hogy az ítéletét felülbírálják, így könnyen lehet, hogy csak néhány hónapnyi halasztást kapott. Több mint húsz éve ártatlannak vallja magát Robert Roberson szakácsként és építőipari munkásként dolgozott abban az időben, amikor kislánya, Nikki Curtis megszületett. A kislány édesanyjától  már a szüléskor elvették a felügyeleti jogot , ami így Robersonhoz került – bár a nő szülei emiatt pereltek. Roberson szerint kétéves lánya, Nikki Curtis épp beteg volt, amikor 2002. január 31-én éjszaka az ágyából kiesve talált rá. A férfi arra ébredt, hogy a kétéves kislánya felsírt. Miután visszafektette az ágyba, Roberson szerint addig beszélt a lányához, amíg mindketten vissza nem aludtak. Reggel, amikor megszólalt az ébresztő, észrevette, hogy a kislány szája kék, nem lélegzik, ezért bevitte a sürgősségire. Nikkit intubálták, de addigra már beállt a klinikai halál állapota. A bírósági dokumentumok szerint az orvosok azonnal bántalmazásra gyanakodtak, mert zúzódások voltak a kislány fején, duzzanat volt az agyában és bevérzett a szeme is. Robersonon emellett nem látták, hogy súlyosan érintené érzelmileg, hogy meghalt a gyereke. A boncolás arra jutott, hogy a kislány tompa erejű fejsérülés és „megrázott csecsemő szindróma” (SBS) következtében halt meg. Az elnevezés beszédes: frontális ütközéshez hasonló hatása van az egy éven aluli gyermekre, ha valaki erősen megrázza. A kisbaba még nem tudja megtartani a fejét, az ide-oda billeg erős gyorsulásokkal, lassulásokkal, miközben az agy csúszkál a koponyán belül. Néhány másodperc is elég ahhoz, hogy a kemény agyhártya alatt elszakadjanak az erek, vérömlenyek keletkezzenek és súlyosan károsodjon a baba agya. A megrázott gyerek szindróma  a leggyakoribb halálok  a traumás fejsérülések között, az USA-ban évente 1200-1400 gyerek sérüléséért, illetve haláláért felelős. Ugyanakkor a megrázott csecsemők sérülései alapján nem mindig egyértelmű a diagnózis. Miután Nikki halálát emberölésnek minősítették, Robersont azonnal letartóztatták, és gyilkosság miatt emeltek ellene vádat. A tárgyaláson tanúk, köztük Roberson volt barátnője, annak lánya és unokahúga is azt vallották, hogy látták, amint dühében megütötte és megrázta kislányát. A férfi az emberölési per során nem volt hajlandó vádalku fejében bevallani, hogy ő ölte meg a lányát, és azóta is,  több mint húsz éve ártatlannak vallja magát . Ügyvédje nem vitatta, hogy a kislány SBS-ben halt volna meg, így csak azzal érvelt, hogy a férfi nem akarta megölni a gyereket, és hogy Roberson egyébként értelmi fogyatékossággal él. A védelem stratégiája nem jött be: 2009-ben Roberson lett az első, akit SBS-t előidéző gyermekbántalmazásért ítéltek halálra. A férfi azóta egy texasi börtön halálsorán élt, időközben autizmussal is diagnosztizálták. 2016-ban, egy héttel Roberson tervezett kivégzésének időpontja előtt a texasi büntetőjogi fellebbviteli bíróság felfüggesztette a kivégzését. Egy új törvény lehetővé tette, hogy a korábbi ítéleteket megalapozó tudományos bizonyítékokat felülvizsgálják, amennyiben a szakterület fejlődése ezt indokolja – így például az orvosi bizonyítékok is támadhatók. Roberson ügyét is újra megvizsgálták, a kilenc napon át tartó meghallgatáson pedig több szakértő kifejtette, hogy az SBS mára nem hiteles diagnózis. Ugyanakkor 2023-ban egy fellebbviteli bíróság megállapította: nincs elegendő bizonyíték, hogy felülbírálják az ítéletet. Versenyt futottak az idővel Robersont 2024. október 17-én este hatkor végezték volna ki méreginjekcióval. Napokkal a kivégzés előtt Roberson ügyvédeinek több fellebbezését is elutasították a bíróságon, a kegyelmi tanács sem támogatta a kérvényüket, és a szövetségi legfelsőbb bíróság is elutasította, hogy közbelépjen az ügyben. A férfi a magánzárkában töltött utolsó napját imádsággal töltötte, illetve telefonon beszélt a feleségével és a családtagjaival. Közben viszont texasi törvényhozók az utolsó pillanatban elérték, hogy elhalasszák a kivégzést. Alig másfél órával a kivégzés kezdete előtt a texasi képviselőknek sikerült ideiglenes végzést szerezniük, miután hivatalosan beidézték az egyik képviselőházi bizottság elé Robersont. Arra hivatkozva, hogy a férfinek meg kell jelennie a meghallgatáson, a bíró elodázhatta a kivégzést. Csakhogy ezt a fellebbviteli bíróság felülbírálta, végül aztán a texasi legfelsőbb bíróság segítségével tudták a törvényhozók elérni a kivégzés elhalasztását. A 86 texasi törvényhozóból, több tucat orvosi és tudományos szakértőből, ügyvédből és másokból álló kétpárti csoport – köztük John Grisham bestseller-író és a halálbüntetést támogató republikánusok – mind Roberson kegyelmét kérték. A  CNN  által kérdezett szakértők szerint példátlan, hogy törvényhozók így lépjenek fel a függőben lévő végrehajtás megakadályozása érdekében. Ügyvédei szerint Roberson megdöbbent, és megköszönte a támogatást. Roberson támogatói közé tartozik az a nyomozó is, aki a Nikki halálának ügyében indult nyomozást vezette. „Örökké kísérteni fog, hogy segítettem az államnak halálra ítélni ezt az ártatlan embert” –  mondta  Brian Wharton. A csoport most újra azzal érvel, hogy a „megrázott csecsemő szindróma” diagnózisa olyan kritériumok alapján született, amelyek mára elavultak, ráadásul sok érv szól amellett, hogy a kislány részben természetes, részben véletlen okokból kifolyólag halt meg. Ritkán, de mentettek fel SBS vádjával elítélteket Miközben a férfi a texasi börtönben ült,  felfigyelt rá az Innocence Project  – egy olyan szervezet, ami halálra ítélt embereknek ad jogi segítséget, amennyiben felmerült, hogy ártatlanok. A szervezet ügyvédei és a férfi támogatói azzal érvelnek, hogy Nikkit nem Roberson rázta halálra, ehelyett a kislány egy rosszul kezelt betegségbe halhatott bele. Az Innocence Project első körben már azt is vitatja, hogy az SBS egyáltalán diagnosztizálható kórkép lenne. Azzal is érveltek, hogy még Norman Guthkelch – az az idegsebész, aki először leírta a kórképet – is kétségesnek talált egy sor SBS-esetet. Ezt a megállapítást a gyermekbántalmazás elleni aktivisták hevesen vitatják, és a gyermekbántalmazásokat vizsgáló gyerekorvosok szerint a megrázott csecsemő szindróma létező jelenség. Az Amerikai Gyermekgyógyászati Akadémia érvényes diagnózisként tekint az SBS-re, és a CNN-nek nyilatkozó, gyermekbántalmazásos esetekkel foglalkozó orvosok is erről beszéltek. „Az egyhangú következtetés az, hogy (Nikki) bántalmazás következtében fellépő fejsérülés áldozata volt” – mondta Sandeep Narang gyermekorvos és jogász, miután átnézte az ügyben tett vallomásokat. Az SBS-szel kapcsolatban  több statisztika is van  arra, hogy pontosan hány esetben ítélhettek meg tévesen ilyen állapotot egy gyereknél. A felmentéseket számba vevő hivatalos adatok szerint 1992 óta a bíróságok 32 olyan embert mentettek fel, akiket korábban az SBS vádjával ítéltek el. Az Amerikai Gyermekgyógyászati ​​Akadémia azonban vitatja ezt a statisztikát. Szerintük 2008 és 2018 között csak az esetek 3 százalékában helyezték hatályon kívül az ítéletet, és csupán 1 százalékban érvénytelenítették azt orvosi bizonyítékok miatt. 2020-ban az amerikai gyermekgyógyászok szövetsége viszont  elismerte , hogy orvosi és jogi körökben sok esetben félreértelmezték a diagnózist. Egyes orvosok szerint több más állapot is okozhatja a megrázott csecsemő szindrómához kapcsolódó tüneteket. Ennek eredményeként az SBS-t ma már  „kizárásos diagnózisnak” tekintik , ami azt jelenti, hogy csak akkor jöhet szóba, ha a tünetek mögött meghúzódó összes többi lehetséges okot először kizárják. Támogatói szerint a kislánynak tüdőgyulladása lehetett Roberson ügyvédei azzal érveltek, hogy más magyarázat is lehet Nikki halálára, és ezt az Innocence Project is levezette. A kislány betegesebb kisgyerek volt, már napokkal a születése után fertőzésekkel kezelték. Élete két éve alatt krónikus fülgyulladása volt, emellett légzési apnoé is rendszeresen fellépett nála, vagyis hirtelen leállt a légzése és elkékült. A halála előtti héten Nikki hányt, köhögött és hasmenése volt. Amikor a tünetek öt nap elteltével sem szűntek meg, Roberson és édesanyja elvitték Nikkit a sürgősségi osztályra, ahol felírtak neki egy főként allergiára alkalmazott gyógyszert, majd hazaküldték. A kislány állapota nem javult, és 39,5 Celsius-fokos láza lett, így Roberson másnap reggel elvitte a gyereket egy másik gyermekorvoshoz. Ő is felírta az első gyógyszert, mellé pedig egy köhögéscsillapítót is. Az Egyesült Államok Élelmiszer- és Gyógyszerügyi Hivatala már betiltotta az említett köhögéscsillapító alkalmazását 18 év alatti gyermekeknél, mivel a szer légzési nehézségeket és halált okozhat. A másik gyógyszer szintén csak indokolt esetben adható gyerekeknek, de Új-Zélandon például nem adható 6 éven aluli gyerekeknek, mert az ottani hatóságok szerint  halált okozó légzéskimaradást is okozhat . Az Innocence Project azt is kiemeli, hogy az elkékült Nikki pont ahhoz az orvoshoz került a kórházban intubálásra, aki korábban félrekezelhette a tüdőgyulladását. Az orvos a már agyhalál állapotában lévő Nikki megvizsgálása után a látleletre azt írta, hogy a látható jelek alapján a kislányt bántalmazhatták. Az ügyvédek szerint ezután Nikkit egy másik kórházban intubálták, ahol egy olyan orvos vizsgálta meg, aki nem volt tisztában a kórtörténetével. Csak a bűnüldöző szervekkel és az anyai nagyszülőkkel beszélt, akik ragaszkodtak ahhoz, hogy Nikki tökéletesen jól volt. A kislánynak egyébként a nagyszüleivel kellett volna lennie a betegsége idején, de ők Robersonra bízták a gyereket annak ellenére, hogy épp gyermekelhelyezési per folyt köztük.         Phil McGraw (Dr. Phil) mutat egy felvételt Nikki tüdőszövetéről a meghallgatáson 2024. október 21-én – Fotó: Aaron E. Martinez Az  Innoncence Project  beadványában úgy véli, hogy a kislány súlyos vírusos és bakteriális tüdőgyulladásban halt meg, amely szepszissé, majd szeptikus sokká eszkalálódott. A kislány kórtörténetét és a boncolás eredményét három orvossal is megvizsgáltatták, köztük egy tüdőgyógyásszal, egy toxikológussal és egy gyermekradiológussal is. A tüdőgyógyász szerint a kislányt két különböző típusú tüdőgyulladás fertőzte meg. A vírusos tüdőgyulladás ekkoriban még nem volt olyan elterjedt fogalom, mint ami a koronavírus idején lett – tette hozzá a  CNN . Úgy vélte, hogy a kislánynál halálos oxigénhiányos állapot léphetett fel. A toxikológus-sürgősségi orvos arra a következtetésre jutott, hogy egy toxikológiai jelentés szerint Nikki szervezetében veszélyesen magas volt a prometazin szintje, ami az egyik gyógyszer miatt lehetett. Az orvos szerint a gyógyszer súlyosbította Nikki légzési problémáit, és valószínűleg felgyorsította a tüdőgyulladás miatt bekövetkező halálát. Az új radiológiai szakvélemény különösen kalandos módon születhetett meg: a kislányról készített röntgenképeket 15 évig elveszettnek hitték a hatóságok, aztán 2018-ban mégis meglettek egy kórház pincéjében. Julie Mack, a gyermekradiológia szakértője arra a következtetésre jutott, hogy Nikki fején csak egyetlen kisebb ütés lehetett, ami egybevág azzal, hogy a kislány kieshetett az ágyból. A Roberson mellett szóló bizonyítékok sora támogatói szerint itt nem áll meg. A kórházi személyzet a férfi érzéketlensége miatt is gyanakodott arra, hogy ő lehet a bűnös a gyerek halálában. Ahogy az is furcsának tűnt, hogy a férfi nem tudta rendesen elmagyarázni, mi a kislánya baja. Roberson nehéz kommunikációját az ügyvédei szerint két oknak lehet betudni: egyrészt a férfi összesen nyolc osztályt tudott elvégezni az iskolában, másrészt 2018-ra kiderült, hogy autizmussal él. Ez szerintük megmagyarázza a kislánya halála körüli furcsa érzelmi reakcióját, és azt is, hogy miért volt nehéz elmondania, hogy pontosan mi is történt, milyen állapotban volt a gyereke korábban. A bíróságon is történt hiba az eljárásban. Az  Innocence Project  szerint az ügyészség egy olyan nővért is behívott tanúskodni, aki azt állította, hogy Nikki testén szexuális bántalmazás nyomai látszottak. Ezt korábban egyetlen orvos vagy ápoló sem említette, és az erre kifejlesztett tesztek sem bizonyították. Az ápolónő, aki szexuális zaklatás kivizsgálására külön képesítést kapó szakemberként mutatkozott be, valójában nem rendelkezett az ehhez szükséges tanúsítvánnyal. Az Innocence Project szerint a nő tulajdonképpen csak a pedofilokról alkotott személyes véleményét mondta el az esküdtszéknek, mindez azonban végzetesen erőszakos embernek festette le Robersont. Nem sok esély van a felmentésre vagy enyhítésre A kivégzést tehát egy időre meghiúsította, hogy a texasi képviselők a hétre meghallgatásra idézték be a férfit. Így Roberson hétfőn a képviselőház testülete elé járulhatott – volna. A férfi ugyanis  nem jelent meg  személyesen a meghallgatáson, ahová beidézték, mivel az állam főügyésze biztonsági okokból megtagadta ennek engedélyezését. Az ügyvédei viszont  megtámadták  azt, hogy Roberson online kapcsolódjon be, arra hivatkozva, hogy az autista férfi amúgy is nehezen kommunikál, és nem ismeri a mostani technológiát, mivel már évtizedek óta börtönben ül. Roberson már egy korábbi Zoom-meeting után is azt nyilatkozta, hogy nem nagyon értette, mi történik. A meghallgatás ettől függetlenül lezajlott. Még a Dr. Phil éven ismert tévédoktor is megjelent, és  kijelentette , hogy nem létezik SBS, Robersont pedig nem tisztességes körülmények között ítélték el. A bizottság öt republikánus és négy demokrata képviselője rajta kívül szakértőket hallgatott meg. A  CNN  szerint Roberson ügyvédei most azt próbálják kiharcolni, hogy ha kell, a törvényhozók utazzanak a férfihoz a börtönbe, hogy ott hallgathassák meg. Ettől függetlenül jelenleg nem sok esély látszik arra, hogy Robersont felmentsék. A kegyelmi kérelmét a texasi kegyelmi és feltételes szabadlábra helyezési testület  elutasította . A kimaradásáról szóló döntéssel kapcsolatos nyilatkozatában a szövetségi legfelsőbb bíróság azt írta, hogy Greg Abbott texasi kormányzóra hagyják, hogy leállítja-e a kivégzést. Abbott nem akart kegyelmet adni az ügyben. Robersonnak viszont még van egy kis haladéka, a támogatói pedig addig is folytatják a jogi hadjáratot. Mivel lejárt a halálos ítélet végrehajtására kiszabott idő, ezért a bíróságnak  új időpontot kell elrendelnie  a kivégzésre. A texasi törvények előírják, hogy a bíró legalább 90 nappal korábban tűzze ki a végrehajtás időpontját, ami azt jelenti, hogy Robersont a legkorábban a jövő év elején végezhetik ki. ", "site": "https://telex.hu/rovat/kulfold"}
{"title": "\n        195 ezer forintot kap Kiss László útiköltségekre havonta, pedig fogdában ül\n       ", "body": "\nKiss László polgármester juttatásainak megvonását kezdeményezte az óbudai képviselő-testület mi hazánkos tagja, írja az MTI. Marosvölgyi Anna hétfő reggel tartott a polgármesteri hivatal előtt sajtótájékoztatót. Ezen arról beszélt, hogy a polgármester már augusztus közepe óta előzetes letartóztatásban van, ennek ellenére a baloldali többségű képviselő-testület 1,3 millió forintos tiszteletdíjat, illetve 195 ezer forintos útiköltség-térítést szavazott meg neki. Marosvölgyi elmondta, hogy Kiss a fogdából nyilvánvalóan nem tud bejárni a munkahelyére és nem tudja ellátni a személyes feladatait. Mivel nem tud rendesen dolgozni, tiszteletdíj sem jár neki a Mi Hazánk önkormányzati képviselője szerint, inkább azt javasolja neki, hogy ajánlja fel a pénzt valamelyik óbudai civil szervezetnek. Kisst azzal vádolják, hogy 2019-es polgármesterré választása után korrupciós hálót épített ki: megbízásokat adott baráti cégeknek, de ezek összegének egy részét visszakövetelte saját magának. Mivel előzetes letartóztatásban volt, az óbudai  képviselő-testületi ülést  a  fogdából kellett összehívnia . ", "site": "https://telex.hu/rovat/belfold"}
{"title": "\n        Závecz: A budapestiek 73 százaléka támogatja a közös gondolkodást az olimpiáról\n       ", "body": "\nA ZRI Závecz Research frissen közölt közvélemény-kutatása szerint a fővárosiak 61 százaléka szeretné, hogy mielőtt még elköteleződne a főváros egy olimpia iránt, szükséges lenne az alapos tájékozódás és felmérés, derül ki a kutatóközpont közleményéből. A felméréssel, ami október 20. és 24. között, telefonos adatfelvétellel, a Magyar Olimpiai Bizottság megbízásával végezte a kutatóközpont. A budapesti felnőtt népességet a felmérésben egy 500 fős minta, az országos felnőtt népességet pedig egy 1000 fős minta reprezentálta, a hibahatárról nem számoltak be. A megkérdezett budapestiek 12 százaléka nem is tartja szükségesnek a tájékozódást, ők feltétlenül előnyösnek tartják az ország szempontjából egy olimpia megrendezését. Ugyanakkor a tájékozódás előfeltétele a rendezésnek, így kijelenthető, hogy a felmérés szerint a fővárosiak 73 százaléka, csaknem háromnegyede támogatja a budapesti olimpiáról való közös gondolkodást. Ezzel szemben viszont a budapesti magyarok 23 százaléka olimpiaellenes. A teljes társadalmat nézve a magyarok 11 százaléka megrögzött olimpiapárti, 53 százaléka támogatja az olimpia melletti elköteleződést megelőző tájékozódást. Országosan viszont az emberek 29 százaléka olimpiaellenes. A kutatás megkérdezettjei a következő lehetőségek közül választhattak az olimpiarendezéssel összefüggésben: Az olimpiával kapcsolatban először alaposan tájékozódni kell és fel kell mérni, hogy mit jelentene ez Magyarország és Budapest számára. Csak ezután lehet felelősen dönteni. Az ország egyértelmű érdeke az olimpia megrendezése, ez nem is kérdés. Az olimpiával foglalkozni sem érdemes, mindenképpen el kell utasítani. Nem tudja. Karácsony Gergely október 25-én egy sajtótájékoztatón beszélt arról, hogy egy olimpia  történelmi jelentőségű városfejlesztések  lehetőségét nyújthatja a fővárosnak. Ezért is tett javaslatot a Fővárosi Közgyűlésnek, hogy foglaljon állást, hajlandó-e együttműködni a MOB-bal és a Nemzetközi Olimpiai Bizottsággal az ügyben. Vasárnap a főpolgármester arról beszélt, hogy ő már  2019-ben felvetette  az olimpiai együttműködést Budapest, Bécs és Pozsony között. ", "site": "https://telex.hu/rovat/belfold"}
{"title": "\n        Munkáshiteltől az egymilliós átlagbérig: a gazdasági semlegességről szóló nemzeti konzultáció 11 „kérdése”\n       ", "body": "\nHétfőn nyilvánosságra hozta a kormány az ún. „gazdasági semlegességről” szóló új nemzeti konzultáció kérdéseit; a “Magyarország meg tudja csinálni!” néven futó kérdőívek kézbesítését már el is kezdték. A gazdasági semlegesség elképzelése azon az Orbán Vikot által évek óta radikális formában hangoztatott  stratégiai előfeltevésen  alapul, miszerint visszaépülőben van az elmúlt évtizedekre jellemző globalizációs folyamat, és egy kevésbé integrált gazdasági világrend felé haladunk. Orbán  víziója szerint  egy blokkosodó világrendben is lesznek találkozási pontok, ahol a keleti meg a nyugati blokk érintkezik, és Magyarországnak ilyen találkozási ponttá kell válnia. A gazdasági semlegesség „„„„„filozófiája”””””” szerint csak azokat a mintákat szabad átvenni nyugatról és keletről, ami hasznos és észszerű, és el kell utasítani mindent, ami árthat a magyaroknak, akkor is, ha a szövetségeseinktől érkezik. Orbán Viktor a hétvégén  bejelentette , hogy a gazdasági semlegességről az emberek véleményét is megkérdezik, méghozzá az elmúlt 14 évben megszokott módon: egy nemzeti konzultációval. Hétfőn pedig a kormányzati honlapon  meg is jelent  a 11, jellemzően tendenciózus kérdés, melyek befogadható formában így szólnak: Szükség van-e a Brüsszel által a keleti országok ellen indított „kereskedelmi háború” által indokolt gazdasági semlegességre. Magyarországnak van-e szüksége saját gazdaságpolitikára, vagy „minden kérdésben követni kell Brüsszelt, és csak a nyugati mintákat szabad átvenni a gazdaságba”? Szükség van-e tőkejuttatásra a – multikkal szembeállított – magyar kis- és középvállalkozások számára? Szükség van-e az „erejükkel visszaélő” multinacionális cégek megbüntetésére, vagy Magyarországnak – a „brüsszeli szabályokat” elfogadva – nem léphet fel saját eszközeivel a multinacionális cégekkel szemben. Szükség van-e egy olyan, többéves bérmegállapodásra a munkáltatókkal és a munkavállalókkal, melynek eredményeképp eljöhet a négyszázezer forintos minimálbér és az egymillió forintos átlagbér? Szükség van-e a fiataloknak szóló, a diákhitelhez hasonlóan nulla kamatozású „munkáshitelre”? Támogassa-e a kormány adókedvezménnyel, hogy a cégek hozzájárulhassanak az alkalmazottjaik lakbéréhez, és lehessen-e felhasználni a SZÉP-kártyát lakásfelújításra? Szükség van-e a CSOK Plusz programon túl új kollégiumok építésére és a fiatalok számára kedvezményes, 5%-os kamatozású lakáshitelre? Szükség van-e a tizenharmadik havi nyugdíj állandósítására, vagy „Brüsszel követelésének” engedve meg kell szüntetni? Szükség van-e a gyermekek után járó adókedvezmények megduplázására, netán “Brüsszelt követve” a migrációt kell támogatni? Elutasítsa-e az ország az Európai Bíróság döntését, miszerint Magyarországnak azért kell napi egymillió euró büntetést fizetnie, „mert nem nyitja meg a határait a bevándorlók előtt”? A kormány 2010 óta előszeretettel alkalmazza a politikailag irányított kérdésekkel teli kérdőívek kiküldését az állampolgároknak. Az ezekre beérkezett (általában 90 százalék felett az általuk preferált véleményt tükröző) válaszleveleket szokták hivatkozási alapnak használni olyan megosztó politikai húzásokhoz, mint a migrációs helyzet kezelése, a civil szervezetek Soros-bérencezése, vagy éppen az LMBTQ-emberek jogszabályi szintű megbélyegzése. A legutóbbi, „brüsszeli szankciókról” szóló konzultáció  technikai költsége  2,7 milliárd forint volt. ", "site": "https://telex.hu/rovat/belfold"}
{"title": "\n        Újra az Átlátszót támadja a Szuverenitásvédelmi Hivatal, politikai károkozással vádolják a lapot\n       ", "body": "\nA Szuverenitásvédelmi Hivatal (SZH) vizsgálata szerint „az Átlátszó külföldi finanszírozás bevonásával az állami és társadalmi döntéshozatali folyamatok befolyásolására irányuló tevékenységet folytat, Magyarország számára súlyos politikai, gazdasági és társadalmi károkat okoz” – írja az MTI. A hivatal közleménye szerint június 25-én indítottak egyedi vizsgálatot az Átlátszó tevékenysége miatt, és azt állítják, hogy bizonyítást nyert: „a magát oknyomozó portálként definiáló szervezet egy összetett nemzetközi hálózatnak a tagja, amely a világ minden pontján a finanszírozók érdekeit képviseli a célország érdekeivel szemben”. „Egyértelművé vált az is, hogy az Átlátszó – külföldi finanszírozás bevonásával – az állami és társadalmi döntéshozatali folyamatok befolyásolására irányuló tevékenységet folytat, Magyarország számára súlyos politikai, gazdasági és társadalmi károkat okoz” – állítja a Szuverenitásvédelmi Hivatal. Példaként említik a Judith Sargentini európai parlamenti képviselő által készített 2018-as jelentést, amelyet „uniós koncepciós eljárásnak” neveztek. „A koholt vádakra épülő ítélet meghozatalához az Átlátszó és más – az Európai Unió által is pénzzel támogatott – politikai nyomásgyakorló csoportok részjelentései szolgáltatták az alapot” – írta a hivatal. „Ezeket a részjelentéseket a magyar közvélemény azóta sem ismerhette meg, azokat a névleg transzparenciáért küzdő Átlátszó a mai napig nem hozta nyilvánosságra az SZH felszólítása ellenére sem” – tették hozzá. A Szuverenitásvédelmi Hivatal szerint a szervezet szisztematikusan visszaél a közérdekű adatokkal, azt állítják, hogy eddig több mint 9000 dokumentumot töltött fel a hálózat amerikai központjának szerverére, és „ezzel eszközt biztosít külföldi befolyásolási kísérletekhez”. Szerintük a feltöltött dokumentumokban az állami és önkormányzati intézmények, magyar magánvállalkozások és magánszemélyek közötti szerződések, levelezések mellett több száz telefonszám, valamint más személyes, szenzitív információk is szerepelnek. A hivatal állítása szerint az Átlátszó összetett, több szervezetet érintő finanszírozása nem átlátható, az Asimov Alapítvány, az Átlátszónet Alapítvány és az atlatszo.hu Nkft. pénzügyi elszámolásai „helyenként zavarosak és ellentmondásosak, a támogatások és felhasználásuk összefüggése sok esetben nem követhető”. A hivatal azt írja, hogy az Átlátszó 2011 és 2016 közötti finanszírozásáról a nyilvánosság számára semmilyen információ sem érhető el, a 2017 és 2023 közötti tárgyévekben a megismerhető adatok pedig „számos pénzügyi, elszámolási anomáliára utalnak”. Az SZH szerint a finanszírozás döntő része külföldről, ezen belül legnagyobb mértékben a Soros Györgyhöz köthető pénzosztó szervezetektől érkezik. Azt is írták, hogy a vizsgálat során az Átlátszó megtagadta az együttműködést az SZH-val, a jelentéshez törvényi kötelezettsége ellenére semmilyen adatot nem szolgáltatott. Ezzel kapcsolatban  korábban volt már konfliktus  az Átlátszó és a hivatal között, a lap akkor azt írta, hogy a Szuverenitásvédelmi Hivatal megkeresésére adott válaszában jogi érvekkel cáfolta, hogy válaszadási kötelezettsége lenne a hivatal által feltett kérdésekre, ezért nem működik együtt a vizsgálatban. Az együttműködés megtagadásának lényege az, hogy a hivatalos vizsgálat indokaként megjelölt „választói akarat befolyásolására irányuló tevékenység” a választási eljárásról szóló törvény értelmében pártpolitikai vagy önkormányzati politikai ügyekben kifejtett politikai kampánytevékenységet jelent, az Átlátszó pedig nem folytat ilyen tevékenységet. Ezért az Átlátszó állítása szerint csak olyan információkat tudtak megosztani a hivatallal, amelyeket bárki más megkeresésére is megadnának. A  májusi adatok szerint  már 4,1 milliárd forintnyi közpénzt felemésztő Szuverenitásvédelmi Hivatal 11 kérdésének egy része egyébként is bárki számára megismerhető adatokra vonatkozik (társasági szerződés, pénzügyi beszámolók és közhasznúsági mellékletek), más része a könyveléssel kapcsolatos információkat kér (főkönyvi kivonatok, bankszámlakartonok), harmadik része pedig a pénzügyi beszámolóink kiegészítő mellékleteiben szerepeltetett nemzetközi donor szervezetektől kapott támogatásokkal kapcsolatos – például a támogatási szerződéseket kérik több évre visszamenőleg. A lap válaszában ezért felhívta a Szuverenitásvédelmi Hivatal figyelmét arra, hogy a lapot működtető nonprofit kft. társasági szerződése és pénzügyi beszámolói közhiteles nyilvántartásokban bárki számára hozzáférhetőek, továbbá a honlapján is elérhetőek ezen a címen. Az Átlátszó költségvetésének jelentősebb bevételei forrásait minden évben közzéteszi a pénzügyi beszámolók kiegészítő mellékleteiben, és – olyan Fidesz-közeli szervezetekkel ellentétben, mint  a Civil Összefogás Közhasznú Alapítvány  vagy a  Megafon  – tételesen felsorolja, hogy kiktől, mire, mennyi támogatást kapott, illetve használt fel az adott pénzügyi évben. Az Európai Bizottság februárban indított  kötelezettségszegési eljárást  Magyarországgal szemben a szuverenitási törvény miatt, ami a Bizottság szerint sérti az elsődleges és másodlagos uniós jog számos rendelkezését. Egyébként a néhány hónapos Szuverenitásvédelmi Hatóság az, ami nem tesz eleget az átláthatósági előírásoknak; a NAIH már  eljárást indított ellene , mivel nem tette közzé az ötmillió forintot meghaladó értékű szerződéseit, támogatásait vagy kifizetéseit. Szolidaritási nyilatkozatot adtak ki az Integritás Hatóság mellett működő Korrupcióellenes Munkacsoport civil tagjai is – ebben a munkacsoportban a Transparency International Magyarország és az Átlátszó is részt vesz. A Szuverenitásvédelmi Hivatal közleményével kapcsolatban megkerestük az Átlátszót is. Bodoky Tamás, a portál főszerkesztője  azt mondta , hogy az Átlátszó újságíró hálózatok tagja, teljesen transzparens módon, amiknek nem hírszerzés az eredménye, hanem közös újságírói munka. A bevételük 50 százaléka donoroktól érkezik, amit a pénzügyi beszámolóikban mindig leírnak, egészen pontosan azt, hogy az adott évben milyen donor mire és mekkora támogatást nyújtott. Azt is mondta, hogy ezek újságírást támogató pályázatok általában, semmit nem kérnek a donorok, az Átlátszó pályázza meg ezeket saját témával és ötlettel. Amit a hivatal a közérdekű adatokkal kapcsolatos visszaélésnek nevezett, az Bodoky Tamás szerint egy olyan adatbázis, amit nem az Átlátszó küldött az OCCRP nevű szervezetnek, hanem olyan közérdekű adatok, amelyeket közérdekű adatigénylési kérelem után az állam maga hoz nyilvánosságra, az OCCRP pedig saját maga gyűjti össze ezeket. „Tehát egyrészt mi ebben nem működtünk közre, másrészt pedig, mivel közérdekű adatokról van szó, nem mi töltöttük őket fel, hanem az állami intézmények, és ezek szabadon terjeszthetők, így még ha mi is csinálnánk ilyen adatkészleteket, bármilyen szerveren, az sem lenne törvénysértő” – mondta a főszerkesztő.  ", "site": "https://telex.hu/rovat/belfold"}
{"title": "\n        Tizenöt éve nem látott kudarcba szaladt bele a japán kormánypárt az előrehozott választáson\n       ", "body": "\nKomoly vereséget szenvedett a vasárnapi előrehozott választáson a Japánt két kisebb megszakítástól eltekintve 1955 óta vezető Liberális Demokrata Párt (LDP), amely elvesztette a többségét a parlament alsóházában. Ezzel a párt szeptemberben megválasztott új elnöke, a választásokat egyfajta bizalmi szavazásként kiíró Isiba Sigeru elég nehéz helyzetbe került, és kénytelen lesz újabb koalíciós partnerek után nézni, hogy kormányozni tudjon – írja a  Japan Today . Az LDP számára lesújtó eredmény nem előzmény nélküli, a párt, illetve az előző, 2021-es választáson megválasztott kormányfő, Kisida Fumio népszerűségét az elmúlt években komoly botrányok tépázták meg. Először a volt miniszterelnök,  Abe Sinzó 2022-es meggyilkolása , illetve az ezzel szorosan összefüggő, az LDP-vel gyakran összekapcsolt Egyesítő Egyház miatt érte sok kritika, tavaly év végén pedig egy korrupciós botrány rengette meg a pártot, amely a sokasodó gazdasági problémákkal együtt végül a lemondásához vezetett. Ebben a helyzetben választották meg az LDP elnökének szeptember végén Isibát, aki az előrehozott választással a pozícióját akarta megszilárdítani, de ez láthatóan nem jött be nekik. A párt több mint 60 helyet veszített el a parlament alsóházában, és még a koalíciós partnerével, a Komeitóval együtt is bőven elmarad a parlamenti többséghez szükséges 233-tól. Ez az LDP legrosszabb eredménye azóta, hogy 2009-ben három évre ellenzékbe került, miközben a legnagyobb ellenzéki erő, az Alkotmányos Demokrata Párt több mint 50 helyet javított. Az LDP-nek valószínűleg még úgy sem lenne meg a többsége, ha a pletykáknak megfelelően visszaengednék a pártba azokat a jelölteket, akik mögé a csúszópénzes botrány miatt hivatalosan nem álltak be a választáson. Isiba úgy értékelte az eredményt, hogy láthatóan nem sikerült meggyőzniük az embereket, de így is reménykedik a folytatásban. Erre az eredmények ellenére minden esély meg is van, az idelógiailag sokszínű ellenzéknek szintén lesznek gondjai az együttműködéssel. Elemzők szerint az LDP a legrosszabb esetben is fog találni olyan független képviselőket, akikkel meglehet a többsége, de az szinte biztos, hogy Isiba így nem fogja tudni megvalósítani a fő ígéretét, vagyis egy alkotmánymódosítás kezdeményezését, ehhez ugyanis kétharmados többségre lenne szüksége. ", "site": "https://telex.hu/rovat/kulfold"}
{"title": "\n        Bűnösnek mondta ki az esküdtszék a floridai nőt, aki bőröndbe csomagolta, majd hagyta meghalni a barátját\n       ", "body": "\nHirtelen felindulásból elkövetett emberölésben mondta ki bűnösnek az esküdtszék a floridai Sarah Boone-t, aki még négy éve hagyta meghalni a barátját, miután becsomagolta őt egy bőröndbe. Boone-ra másfél órányi tanakodás után mondták ki az ítéletet az esküdtek, ő ártatlannak vallotta magát – írja a  Guardian . Boone-t 2020 februárjában tartóztatták le Jorge Torres halála miatt, az első vallomásában azonban arról beszélt, hogy szerencsétlen baleset történt. Mint mondta, bújócskáztak a férfivel, ekkor jutott eszükbe, hogy vicces lenne, ha belemászna a bőröndbe. Állítása szerint ekkor már volt bennük pár ital, úgyhogy elment aludni, mert azt hitte, a férfi egyedül is ki tud majd szabadulni a bőröndből. Másnap reggel viszont, mint mondta, Torresnek nem volt semmi nyoma, neki pedig egyből beugrott a bőrönd, amit ki is nyitott, de eddigre a férfi már nem reagált semmire. A nyomozók ugyanakkor a nő telefonján olyan videókat találtak, ahol Torres a nevét kiabálja, és azt mondja, nem kap levegőt, így mégis gyilkossággal vádolták meg. A tárgyalás során Boone már azt mondta, kettejük erőszakos múltja miatt nem tett semmit, mert attól tartott, hogy a férfi bántani fogja, ha kiengedi a bőröndből. A nő az egyik videóban arról beszélt a férfinek, hogy „igen, ezt csinálod, amikor fojtogatsz”, meg hogy „így érzem magam, mikor megcsalsz”. A boncolás során az is kiderült, hogy a férfi hátán és nyakán karmolások, a vállán, a koponyáján és a homlokán pedig véraláfutások voltak, az ajka is megdagadt, és egy vágás is volt mellette. Boone a letartóztatása óta amúgy több ügyvédet is elfogyasztott, ezért is húzódott eddig a tárgyalása, ami végül tíz napig tartott. Azt egyelőre nem tudni, hogy milyen büntetésre számíthat, december elején fogják majd elítélni. ", "site": "https://telex.hu/rovat/kulfold"}
{"title": "\n        A Bűnbánat Napjai után kezd látszani, hogyan torolta meg Izrael az iráni támadásokat\n       ", "body": "\nAmi korábban, a Hamász 2023. október 7-i terrortámadása és a gázai háború előtt elképzelhetetlen lett volna, az realitássá vált a Közel-Keleten: Izrael és Irán már nyíltan is támadta egymást. Hetek óta tudni lehetett, hogy Izrael válaszcsapást fog végrehajtani, miután Iránból október 1-jén  közel 200 ballisztikus rakétát indítottak  a zsidó állam ellen. A szombat hajnalban iráni katonai célpontok ellen három hullámban, több órán át  végrehajtott légicsapások  azért is példa nélküliek voltak, mert Izrael kezdettől jelezte, hogy vadászbombázói precíz csapásokba kezdtek. Az áprilisban Izrael ellen indított iráni rakétákra válaszul érkező szimbolikus támadásnál az izraeli hadsereg (IDF) még hivatalosan nem ismerte el az érintettségét, ahogy korábban azokat az akciókat sem kommentálták, amelyeket feltehetően a Moszad hajtott végre iráni területen. Azt nem jelentették be, hogy egészen pontosan milyen célpontokat támadtak, de Benjámin Netanjahu izraeli kormányfő vasárnap  azt mondta , kemény csapást mértek Irán légvédelmi és rakétagyártási képességeire is, és szerinte minden céljukat elérték. Az iráni propaganda első körben  próbálta kicsinyíteni  az izraeli támadást, és vasárnapra is csak annyit ismertek el, hogy radarrendszerek károsodtak, négy katona pedig meghalt. Ali Hamenei ajatollah, Irán legfelsőbb vezetője aztán  úgy fogalmazott , hogy sem lekicsinyelni, sem eltúlozni nem kell az izraeli csapásokat. Közben viszont a különböző lapok és hírügynökségek forrásai, valamint műholdképek elemzése alapján már nagyjából kezd látszani, hogy mik voltak a célpontok és mit érhetett el a szombat hajnali izraeli támadássorozat. Izrael a megtorlócsapás végének bejelentésekor még keményebb válaszlépéseket  helyezett kilátásba , hogy ha az iráni rezsim „újabb eszkalációs körbe kezdene”. Az iráni elnök vasárnap  azt mondta , hogy országa „megfelelő választ” fog adni, de Irán nem keresi a háborút. Most megint mindenki azt találgatja, hogy az újabb eszkaláció után belekerül-e egy háborús spirálba a két ország. Az egész világ azt várta, milyen válaszcsapás jön A rendszeresen Izrael elpusztításáról beszélő iráni rezsim legfőbb eszközei a régióban az ajatollahnak engedelmeskedő, állam az államban szinten létező Forradalmi Gárda által terelgetett kliensszervezetek, milíciák és terrorszervezetek voltak. Ilyen a libanoni Hezbollah, a jemeni húszi mozgalom, az Iraki Iszlám Ellenállás milícia-egységfrontja. Irán első közvetlen támadását Izrael ellen az előzte meg, hogy április 1-jén  légicsapás érte  a damaszkuszi iráni nagykövetség melletti, Irán szerint konzulátusi épületet. Az irányított bombák több, az épületben tartózkodó iráni tiszttel, köztük a Hezbollah és Irán közti koordinációért felelős dandártábornokkal végeztek. Irán két héttel később példátlan tettre szánta el magát: drónok és rakéták  százait lőtte ki Izraelre , amit a háromszintű izraeli légvédelmi rendszer a szövetségeseik segítségével nagyrészt hatástalanított. Akkor Izrael csak egy légvédelmi rendszerek elleni jelzésértékű, de  csekély válaszcsapással  küldött üzenetet Iránnak. Iszmáil Hánije Hamász-vezér teheráni felrobbantása – amit Izrael hivatalosan nem ismert el – után  sokan tartottak attól , milyen iráni lépés következhet. Az október 1-jei ballisztikus rakétákkal végrehajtott támadást viszont azután indított meg Irán, hogy az IDF  csipogókat robbantva  és az alapító-vezető  Haszán Naszrallahot megölve  szárazföldi műveletbe is kezdett a határon egy éve rendszeresen átlövő Hezbollah ellen Libanonban. Áprilisban drónok és robotrepülők is kísérték az Irán által kilőtt ballisztikus rakétákat, amikből azonban október elején majdnem kétszer annyit vetettek be, mint fél évvel korábban. Ezek akár 10-12 perc alatt képesek elérni Izraelt. Többek között egy katonai bázisnál is becsapódtak rakéták, de a két incidens annyiban megegyezik, hogy Irán nem tudott érdemi károkat okozni, az izraeli légvédelem mellett amerikai hadihajók és a britek, franciák is részt vettek a támadás kivédésében. Az izraeli hadvezetés rögtön az iráni támadás után  jelezte , hogy komoly következményei lesznek a teheráni rezsim lépésének. Netanjahu kijelentette, hogy Irán nagy hibát követett el, és ezért megfizet majd. Azt is hangsúlyozták, hogy az Iránnak adott válaszlépés a politikai vezetés útmutatásának megfelelően, az általuk választott helyen és időben fog megtörténni. Azóta ment a találgatás, hogy milyen választ ad majd az izraeli vezetés. A  CNN  szerint a visszatérését fontolgató Naftali Bennett volt izraeli miniszterelnök kifejezetten arra szólította fel a jelenlegi kormányzatot, hogy csapjon oda az iráni atomprogramnak, szerinte ötven éve nem volt ilyen jogalapja a leszámolásra. Joe Biden amerikai elnök többször is hangsúlyozta kiállását Izrael védelme mellett, de folyamatosan felszólalt a még súlyosabb eszkaláció elkerüléséért. Azt is jelezte, nem támogatja, hogy az atomprogramot vagy az olajlétesítményeket vegyék célba. Közben arról több lap és elemző is írt, hogy a legnagyobb kárral kecsegtető célpontok elleni támadás milyen  újabb kockázatokat vetített volna előre , a gazdasági és politikai következményeiről  itt írtunk részletesen . Október közepén már arról érkeztek sajtóértesülések, hogy Netanjahu  hajlik rá , hogy végül ne az USA kormányának legérzékenyebb pontot támadják. A Washington Post forrásai már akkor arról beszéltek, hogy Izrael csak katonai létesítményeket tervez  támadni , noha ebben az esetben sem lehet kizárni a további eszkalációt. Egy héttel a támadás előtt  derült ki , hogy az Irán elleni izraeli csapás terveiről szivároghattak ki titkos amerikai dokumentumok, emiatt vizsgálat indult. A dokumentumokat az Egyesült Államok Nemzeti Térinformatikai Hírszerző Ügynöksége és a Nemzetbiztonsági Ügynöksége készíthették egy Irán elleni esetleges izraeli csapás előkészületeiről. A szombat hajnali támadások után ugyanakkor az izraeli miniszterelnöki hivatal „teljesen hamisnak”  nevezte , hogy eredetileg az olaj- és földgáz létesítményeket is támadni akarták, de aztán az amerikai nyomás miatt álltak volna el ettől. Azt mondták, hogy Izrael a saját nemzeti érdekei mentén választ ki célpontokat, „nem amerikai direktívák alapján” hoztak döntést. Mi történt szombat hajnalban? „Pontos és célzott”. Ezzel a kifejezéssel jellemezte az izraeli haderő a három hullámban zajló légicsapásait, amit iráni idő szerint negyed 3-kor (magyar idő szerint nem sokkal éjfél előtt) intézett iráni célpontok ellen. A Bűnbánat Napjai volt a művelet neve, ami a zsidó kalendárium azon napjaira utal, amikor az embernek érdemes újragondolnia dolgait, új megoldásokat keresnie.         Az izraeli hadsereg által 2024. október 26-án kiadott fotó az egyik vadászgépükről – Fotó: AFP Photo / Handout / Israeli Army Először Teherán közeléből érkeztek jelentések robbanásokról. Hamarosan a közösségi médiában is megjelentek képek, videók tűzről, füstről, becsapódásokról. Az összetett műveletet Netanjahu és a hadvezetés egy tel-avivi parancsnoki központból követte, az egész kora reggelre ért véget. Az IDF jelezte, hogy több tucat repülő vett részt a támadásban. A  Jerusalem Post  szerint akár közel száz izraeli harci repülőt és drónt is bevethettek, köztük ötödik generációs, lopakodó F-35-ös vadászbombázókat, és a 2000 kilométeres távolság leküzdését segítő légi üzemanyag-utántöltő gépeket. Az első hullám feladata volt az iráni légvédelem és radarok kiiktatása. Teherán tartománya mellett az iraki határhoz közeli Kuzesztán és Ilám tartományokban voltak még izraeli légicsapások, amiket  az Axios szerint  az iraki és a szíriai légtérből hajtottak végre. Izrael mindkét országban rendszeresen hajt végre légicsapásokat Irán által támogatott milíciák ellen. A  New York Times  arról írt, hogy iráni tisztviselők szerint prioritást élveztek a teheráni Khomeini Imám repülőteret is védő orosz gyártmányú Sz-300-as légvédelmi rendszerek, melyek közül négy üteget is megsemmisítettek (ez a lokátor- és irányítórendszerek mellett majdnem 50 indítócsövet és akár 200 rakétát jelenthet). A lap forrásai szerint Teherán tartományban a rakétaerőért felelős Forradalmi Gárda három bázisát is támadták. Emellett a rakétafejlesztés egyik kulcstelepét, a szintén Teherán közelében található  Parcsin bázist sem kímélték  a második hullámban lecsapó izraeli drónok. Az Axios forrásai szerint ennek szimbolikus jelentősége is volt, mivel ezt a bázist korábban az atomprogram kutatásaihoz is használhatták. Azt a Nemzetközi Atomenergia-ügynökség is  megerősítette , hogy Irán atomlétesítményei nem sérültek a támadás során. Három izraeli forrás az Axiosnak  kiszivárogtatta , hogy a támadások súlyosan megrongálták az iráni rakéták szilárd hajtóanyagát gyártó üzemeket is. A lap szerint a megsemmisített „rendkívül szofisztikált” kínai gépek pótlására és a gyártás helyreállítására akár egy év is rámehet, és ez a kiesés érzékenyen érintheti a jórészt Iránból becsempészett ballisztikus rakétákat használó Hezbollah és a jemeni húszik csapásmérő kapacitásait is.         A parcsini terület egy 2024. október 24-i képen – Fotó: 2024 Planet Labs Inc. / Handout via Reuters Műholdképek alapján két amerikai kutató is  arra jutott , hogy a csapások olyan épületeket is értek, ahol a ballisztikus rakéták szilárd rakéta-hajtóanyagát állították elő. Szintén a műholdképek alapján  csapás érte  a khojiri katonai bázist is, aminek a rakétagyártásban lehetett fontos szerepe. A  BBC  egy teheráni és egy dél-iráni bázis képeit tudta azonosítani. A New York Times három névtelen iráni forrásra hivatkozva  arról is írt , hogy Kuzesztánban az Abadan olajfinomító, a Bandar Imam Khomeini petrolkémiai komplexum és az ahhoz kapcsolódó kikötő, valamint Ilám tartományban a Tange Bijar gázmező is védtelen maradt egy esetleges következő támadással szemben. A teheráni rezsim természetesen másként számolt be a történtekről. Irán előbb elismerte két katonája halálát, majd még két katonai áldozatot  jelentett  be. Azonban Irán szerint az ország légvédelme „sikeresen elfogta” az izraeli lövedékeket, és mindössze pár csapódott be, kisebb károkat okozva. A Tasznim félhivatalos állami hírügynökség gyengének állította be az izraeli csapásokat, volt olyan kommentátor, aki becsmérlően „petárdázásnak” írta le az egészet. A  Bloomberg  idézte Mohammed Reza Aref iráni alelnököt, aki szerint „Irán ereje megalázta az anyaföld ellenségeit”. Vasárnap is csak annyit tettek hozzá, hogy a légvédelmüknek köszönhetően csak radarrendszerek sérültek meg a támadásban. A New York Timesnak nyilatkozó iráni források továbbra is azt mondták, hogy a rakétagyártó képességeik csak kicsit és rövid távon sérültek. Az iráni rezsimmel szövetséges Szíriában, valamint Irakban is voltak csapások katonai létesítmények ellen, Izrael ezeket szokása szerint nem vállalta magára, de szinte biztos, hogy az Irán felé tartó kötelék útját egyengették a helyi légvédelmek kiiktatásával. Megítélés, elítélés A Netanjahu kormányával mostanság nehézkesen kommunikáló Egyesült Államok a csapások után jelezte, hogy Izraelnek joga van az önvédelemhez, és ezt a jogát gyakorolta szombat hajnalban. A Fehér Ház szerint az Egyesült Államok nem vett részt a csapásokban, de Izrael előre értesítette őket a műveletről. „Úgy tűnik, katonai célpontokon kívül mást nem találtak el. Remélem, ez a vége.” Ez már Joe Biden amerikai elnök  reakciója volt  a történtekre. A Fehér Ház hozzátette, Biden azon dolgozik, hogy megvédje a közel-keleti amerikai erőket és Izraelt Irán és kliensei lehetséges válaszától. Lloyd Austin amerikai védelmi miniszter pedig telefonon beszélt izraeli kollégájával, Joáv Galanttal, majd ugyanazt nyilatkozta: a térségben jelen lévő amerikai erők megvédik magukat és Izraelt is. Austin is jelezte, hogy Teherán ne kövesse el azt a hibát, hogy válaszol az izraeli csapásokra, de ha ez mégis megtörténne, akkor teljes mértékben elkötelezettek Izrael védelme mellett. Az elmúlt időszakban  THAAD légvédelmi rendszereket  is Izraelbe küldtek. Amerikai források hozzátették, hogy továbbra is mindent megtesznek a gázai és libanoni tűzszünetért. Keir Starmer brit miniszterelnök is Izrael önvédelemhez való jogát emlegette, és mértéktartást kért a felektől. A francia külügyminisztérium sürgetőleg kérte a felektől, hogy tartózkodjanak az eszkalációtól. Olaf Scholz német kancellár kijelentette, mivel Izrael csapásainak alig voltak áldozatai, ez esély az eszkaláció leállítására. Iránnak azt üzente, véget kell vetni ennek az eszkalációnak. A svájci külügy viszont minden felet  megintett , Izrael légicsapásait is elítélve. Az  elmúlt évekig  Irán fő ellenlábasának számító Szaúd-Arábia Izraelt név szerint nem említve a szuverenitás és a nemzetközi jog megsértéseként elítélte a támadást, és óva intett minden olyan tettől, ami „fenyegeti a biztonságot és stabilitást a régióban”. Egyiptom hasonló hangnemű közleményt adott ki, mondván „mélyen aggasztják” a légicsapások. Emellett tűzszünetre szólítottak fel a Gázai övezetben és Libanonban is. Jordánia jelezte, hogy a légterét semelyik fél nem használta, a csapásokat pedig a nemzetközi jog és szuverenitás megsértésének és veszélyes eszkalációnak nevezte, ami még több feszültséghez vezet a régióban. Az iráni légvédelmet szállító oroszok is aggodalmukat fejezték ki egy robbanásszerű eszkaláció veszélye miatt, amit szerintük el kell kerülni. A Gázai övezetet egykor uraló Hamász terrorszervezet – aminek 2023. október 7-i, Izrael elleni támadásával az egész háború elkezdődött – Irán szuverenitásának megsértését említette, ami sérti a régió és az emberek biztonságát. Az IDF megüzente Iránnak, hogy egy sor másik célpontot is tudnának támadni A korábban a háborús kabinetben is részt vevő Beni Ganc  méltatta  a „kulcsfontosságú védelmi ipari és katonai célpontok” ellen végrehajtott csapásokat, amelyek szerinte csak töredékét jelentik Izrael képességeinek. Az izraeli ellenzék más tagjai viszont támadták a háborús kabinet döntését a célpontokról, Jair Lapid és Avigdor Liberman szerint Iránnak sokkal nagyobb árat kellett volna fizetnie. A miniszterek közül pedig a szélsőjobboldali Itamar Ben Gvir csak egy nyitócsapásként beszélt a támadásról, amit szerinte továbbiaknak kellene követniük.         Benjámin Netanjahu a katonai vezetéssel együtt felügyelte az Irán elleni műveletet – Fotó: AFP Photo / Handout / Government Press Office Netanjahu vasárnap azt mondta, kemény csapást mértek Irán légvédelmi és rakétagyártási képességeire is. Megint megismételte, hogy a harcuk nem az iráni nép ellen folyik, hanem a rezsim ellen, ami a régiót fenyegeti. A csapássorozat szerinte „precíz és erőteljes volt, és minden célját elérte”. Az IDF közleményben jelezte, hogy innentől a gázai és libanoni hadműveletekre akarnak koncentrálni. Daniel Hagari, az IDF szóvivője azonban figyelmeztette Iránt, ne kövesse el azt a hibát, hogy tovább eszkalálja a helyzetet, ebben az esetben Izrael újból válaszolni fog. Azt is megüzenték, hogy az izraeli légierő innentől még szabadabban tudna bármilyen műveletet végrehajtani, és ha szükséges, egy sor további célpontot tudnak támadni a szombat hajnaliak után. A Washington Post egyik forrása  szerint  az izraeli csapásokat úgy dolgozták ki, hogy minimalizálják az emberi veszteségeket, és lehetőséget adjanak arra Iránnak, hogy elálljon a válaszcsapástól. Az  Axios  több forrásra hivatkozva arról is írt, hogy Izrael közvetítőkön keresztül jelezte Iránnak a megtorló csapások előtt, hogy általánosságban milyen típusú célpontokat fognak támadni, és figyelmeztették, hogy ne támadjon vissza, mert akkor még keményebb megtorlásra számíthatnak. Netanjahu hivatala azonban később  tagadta , hogy bárkin keresztül előre jeleztek volna Iránnak. A Sky News Arabia erről aztán  azt írta , hogy Oroszország figyelmeztette Iránt órákkal korábban a közelgő izraeli csapásokra. Mi olvasható ki az iráni nyilatkozatokból? Teherán a nemzetközi joggal ellentétes tettnek minősítette Izrael támadását, az iráni külügyminisztérium közleményében jelezte, hogy „Iránnak joga és kötelessége megvédeni magát külföldi szereplők agressziójával szemben”. Ugyanakkor el is ismerte „felelősségét a regionális béke és biztonság iránt”. Irán ENSZ-küldöttsége a Biztonsági Tanács összehívását kezdeményezte, hogy ott ítéljék el az izraeli csapásokat. Azt is mondták, hogy Irán fenntartja a jogot, hogy „válaszoljon erre a bűnözői agresszióra”. Emellett  kijelentették , hogy mivel iraki légtérből támadták őket, ezért az Egyesült Államok is felelős. Ali Hamenei ajatollah, Irán legfelsőbb vezetője vasárnap  azt mondta  az IRNA állami hírügynökség szerint, hogy a csapásokat sem lekicsinyelni, sem eltúlozni nem kell. Azt is kijelentette, hogy Izrael elszámította magát, amit Teheránnak korrigálnia kell.  Szerinte  Izraelnek meg kell értenie az iráni nemzet erejét, eltökéltségét, „meg kell értetnünk velük.”         Ali Hamenei ajatollahról, Irán legfelsőbb vezetőjéről kiadott kép 2024. október 27-én – Fotó: Office of the Iranian Supreme Leader / WANA / Handout via Reuters A Times of Israel a Sky News Arabiára hivatkozva  arról is írt , hogy névtelen források szerint Irán jelezte egy közvetítőn keresztül Izraelnek, hogy nem fog válaszcsapást indítani. Ugyanakkor az iráni elnök vasárnap este  kijelentette , országa „megfelelő választ” fog adni, bár ehhez hozzátette, hogy Irán nem keresi a háborút. Az országban egyébként szombaton a szokásos mederben zajlott tovább az élet, ezt a televízióban is büszkén mutogatták, a támadás során egy időre lezárt légteret is megnyitották, indítottak-fogadtak légi járatokat. Ez a fajta kommunikáció a  New York Times  szerint arra is szolgálhat, hogy a közvélemény ne vegye komolyan az izraeli támadást, ne legyen eszkaláció. Azonban a rezsim legideologikusabb és leglojálisabb fegyveres testülete, a Forradalmi Gárda megfenyegette azokat, akik az ellenséges médiának felvételeket küldenek a támadások hatásairól. Mindenki azt találgatja, mi jön most A Bloomberg úgy véli , hogy mivel Izrael támadása visszafogottabb volt, mint amit sokan gondoltak, ez segítheti a Hamász által elrabolt túszok kiszabadítására és a gázai és libanoni harcok korlátozására vonatkozó diplomáciai erőfeszítéseket. A portál szerint az izraeli támadást Irán úgy állíthatja be, mint ami nem érte el célját, ez pedig egy visszafogott vagy akár elmaradó válaszcsapást vetíthet előre. A  BBC  elemzése arra jutott, hogy Irán egyfelől nem akarja eszkalálni a konfliktust, másfelől viszont ha nem válaszolna most Izrael támadására, gyengének tűnhetne a rezsim. Utaltak a támadás előtti iráni nyilatkozatokra is. „Az Irán elleni támadást a vörös vonal átlépésének tekintjük. Egy ilyen támadás nem marad válasz nélkül” – mondta egy török csatornának Abbász Aragcsi iráni külügyminiszter egy hete. Az  Observer  arról írt, hogy ez már rég nem a fű alatt zajló szembenállás a két ország közt, mint régen, most már nyíltan lőnek egymásra, de ez még messze nem a sokak által félt teljeskörű háború. Viszont arról is írnak, hogy a palesztin kérdést nem oldották meg, és várhatóan nem is fogják belátható időn belül. Többek között ez is magában hordozza a veszélyt, hogy a két ország ismét szembekerül katonailag. Irán továbbra is a Közel-Kelet legnagyobb rakétaarzenálját birtokolja, viszont az újabb iráni–izraeli támadások is megmutatták, hogy Izrael óriási fölényben van csapásmérő kapacitást tekintve. Irán a haditechnológia szempontjából generációkkal van lemaradva ellenségétől. 1979 óta nehezen jutott hozzá a csúcstechnológiás eszközökhöz, légiereje kifejezetten elavult, gerincét még mindig az 1980 előtti Pahlaví-érában beszerzett típusok adják. Az Oroszországtól  tavaly megrendelt  Szuhoj Szu–35-ös vadászgépeket vagy az  idén bemutatott  Arman légvédelmi rakétákat még nem állították szolgálatba. Mindeközben Izrael már számos bevetésben tesztelhette a csúcstechnológiás F-35-ös vadászbombázóit, és noha többek szerint egy Iránnal szembeni teljeskörű eszkaláció  kockázatos lehetne  a légvédelemre nézve, a szükség esetén az Egyesült Államok hadihajói és légiereje által is kisegített légvédelme már több mint egy éve nagyrészt hézagmentesen működik. ", "site": "https://telex.hu/rovat/kulfold"}
{"title": "\n        A kormányzó ANO tarolt a cseh önkormányzati választáson\n       ", "body": "\n    A kormányzó ANO mozgalom sikerét hozták a hét végi regionális önkormányzati választások Csehországban – írja az MTI. A párhuzamosan megtartott részleges szenátusi választáson csak egy jelölt szerzett most mandátumot, így a további 26 szenátori szék sorsa az egy hét múlva sorra kerülő a második fordulóban dől el.\n   \nAz önkormányzati választáson az Andrej Babis kormányfő vezette tömörülés országos szinten megszerezte a szavazatok majdnem 22 százalékát. A második helyen a Kalózpárt végzett 12 százalékkal, a harmadikon pedig a Polgári Demokratikus Párt 7 százalékkal, a negyedik és ötödik helyen pedig a Szabadság és Közvetlen Demokrácia (SPD), illetve a Polgármesterek és Függetlenek (STAN) párt végzett, egyaránt 6-6 százalékkal. Csehország 13 régiójából tízben ugyan győzött az ANO, de a mozgalom előnye az egyes régiókban jóval kisebb az országosnál. A további helyezések alapján ezért kérdéses, hogy az elöljárói poszt megszerzéséhez sikerül-e az ANO-nak koalíciós partnereket találnia. Az egyes régiókban a további helyeken ugyanis többnyire olyan pártok végeztek, amelyek elutasítják az együttműködést Babis mozgalmával. Négy éve, 2016-ban például a kilenc regionális győzelem csak öt elöljárót hozott az ANO-mozgalomnak. A választási részvétel 37 százalék körül alakult Csehországban, hasonlóan a korábbi voksolásokhoz. Nem igazolódtak be azok az aggodalmak, hogy a koronavírus-járvány miatt alacsonyabb lesz a csehek választások iránti érdeklődése. ", "site": "https://telex.hu/rovat/kulfold"}
{"title": "\n        A magyarok azok a potyautasok az amerikai külpolitikában, akik a stewardess fenekét fogdossák\n       ", "body": "\n    Erősödő Kína, orosz–ukrán háború, elszabaduló Irán, izraeli konfliktus: a következő amerikai elnöknek rengeteg problémával kell megküzdenie, de mit csinálna Trump, vagy mit csinálna Harris, ha megválasztják? És mit remélhet Trump győzelmétől Orbán Viktor? Az Elektor legújabb adásában terítéken az amerikai külpolitika.\n   \nAz Elektor új adásai a Telex saját lejátszóján kívül a Telex Podcast  YouTube- ,  Spotify  és  Apple Podcast -csatornáin is elérhetők, iratkozzatok fel! ", "site": "https://telex.hu/rovat/kulfold"}
{"title": "\n        Gázában 45-en haltak meg, a Moszad és a CIA vezetője tűzszüneti tárgyalásra utazik Katarba\n       ", "body": "\nLegalább 45 ember halt meg a Gázai övezetben vasárnap az izraeli hadsereg katonai műveletei következtében, többségük az enklávé északi részén – írja a  Reuters . Katarban folytatódhatnak a tárgyalások a tűzszünetről a Hamász és Izrael között. A palesztin egészségügyi hatóságok közlése szerint legalább 45 ember halt meg vasárnap Gázában. Az izraeli hadsereg szerint a katonaság 40 fegyverest ölt meg az elmúlt 24 órában. Az izraeli hadsereg azért hajtott végre akciókat újra ezen a területen, mert úgy látták, a Hamász harcosai itt próbálnak meg újraszerveződni. Egy dzsabaliai ház ellen végrehajtott izraeli légicsapás 20 ember halálát okozta, közölték a helyi mentősök. A CIA és az izraeli Moszad igazgatói vasárnap Dohában találkoznak a katari miniszterelnökkel – közölte a Reutersszel egy tisztviselő, akit tájékoztattak a megbeszélésekről. A tárgyalásokon rövid tűzszünetben szeretnének megállapodni. El akarják érni, hogy a Hamász szabadon engedjen néhány izraeli túszt, cserébe Izrael palesztin foglyokat engedne el. A tűzszüneti tárgyalások érdekében az Egyesült Államok, Katar és Egyiptom vállal közvetítő szerepet. A Reuters szerint Egyiptom elnöke most egy kétnapos tűzszünetet javasol Gázában, amely négy izraeli túsz cseréjét jelentené néhány palesztin fogolyért cserébe. A tárgyalások célja, hogy Izrael és a Hamász beleegyezzen a harcok kevesebb mint egy hónapos leállításába, abban a reményben, hogy ez tartósabb tűzszünethez vezet, írja a Reuters. A Hamász részéről egyelőre nem érkezett válasz, de egy palesztin tisztviselő a hírügynökségnek azt mondta: szerinte a Hamász meghallgatná az új ajánlatot, de továbbra is kitart amellett, hogy véget kell vetni a háborúnak és Izraelnek ki kell vonulnia Gázából. Az izraeli hadsereg azután támadta meg a Gázai övezetet, hogy tavaly október 7-én a Hamász fegyveresei megtámadták Dél-Izraelt. Az akcióban mintegy 1200 izraelit öltek meg, jelentős részben civileket, 251 embert pedig túszként vittek magukkal a Gázai övezetbe. A túszok közül azóta 105-öt elengedtek, a többiek sorsáról nem tudni semmi biztosat. Az izraeli hadsereg a Hamász teljes felszámolását tűzte ki célul. A több mint egy éve tartó harcokban a Hamász vezette egészségügyi minisztérium szerint több mint 41 ezer ember halt meg Gázában. Az ENSZ szerint a palesztin civilek helyzete Gáza északi részén „elviselhetetlen”, és a konfliktus „a nemzetközi humanitárius jog követelményeinek figyelmen kívül hagyásával zajlik”. ", "site": "https://telex.hu/rovat/kulfold"}
{"title": "\n        Új enciklikát ad ki Ferenc pápa\n       ", "body": "\n    A testvériség és a társadalmi barátság a témája Ferenc pápa harmadik, Mindannyian testvérek című enciklikájának, amelyet az egyházfő Szent Ferenc városában, Assisiben írt alá szombaton. Ferenc pápa a Szent Ferencről elnevezett bazilikában bemutatott mise végén, a szent sírjánál írta alá új enciklikáját, október 3-án, Szent Ferenc halálának évfordulóján.\n   \nAz enciklika szövegét a pápa vasárnap délben mondott beszéde után hozzák nyilvánosságra. A katolikus egyházfő által kiválasztott témájú körlevélről van szó, melyet a püspökökhöz, papsághoz és a hívőkhöz intéz – írja az MTI. A Mindannyian testvérek (olaszul Fratelli tutti) kezdetű enciklika a szegények szentjeként ismert Szent Ferenchez kötődik, akitől a 2013-ban megválasztott egyházfő a nevét is kölcsönözte. Az idézetet Szent Ferenc műve, az Intelmek egyik sora ihlette: „Figyeljünk, mindnyájan testvérek, a jó pásztorra, aki juhai megmentéséért a kereszt gyötrelmét vállalta”. Ferenc pápa hét éve tartó pápaságának harmadik enciklikájáról van szó. A hitről szóló a Hit világossága (latinul Lumen fidei) 2013-ban jelent meg XVI. Benedek nyugalmazott pápával együttműködésben. A második enciklika, a 2015-ben a teremtett világ védelméről közölt Áldott légy! (Laudato si) volt, amely szintén Szent Ferenchez kötődött. Ez az első enciklika az egyház modern történetében, amelyet a pápa nem a Vatikánban írt alá. Az első enciklika, amely járvány alatt született. Ferenc pápa a koronavírus teremtette pandémia februári kezdete óta most először hagyta el a Vatikánt. Assisiben rendkívüli óvintézkedésekkel fogadták a pápát: a misén húszan vettek részt, egymástól biztonságos távolságra és szájmaszkban. Vatikán-szakértők úgy vélték, Ferenc pápa nem véletlenül választotta Assisit az emberek közötti testvériség, valamint a betegek, szegények iránti szolidaritás üzenetét hirdető enciklika aláírásához: Szent Ferenc városát kívánta szembeállítani az újabb korrupciós botrányoktól sújtott Vatikánnal, amely botrányok szeptember végén Angelo Becciu bíboros lemondásához vezettek. Nőszervezetek tiltakozásukat fejezték ki az enciklika olaszul hímnemű címe ellen. A Vatikán hangsúlyozta, hogy Szent Ferenc eredeti 13. századi szöveget idézték, és tartalmában az enciklika egyáltalán nem diszkriminálja a nőket. Ferenc pápa válaszul Assisi előtt megállt ebédelni az umbriai Spello városában is, az ott szolgáló Klarissza-rend nővéreinél. ", "site": "https://telex.hu/rovat/kulfold"}
{"title": "\n        Orbán Viktor a grúz kormánypárt vitatott győzelme után, egy ellenzéki tüntetés alatt utazik Grúziába\n       ", "body": "\nA  grúz lapokban  és  a Bloombergen  is megjelent sajtóértesülések után Havasi Bertalan, a magyar miniszterelnök sajtófőnöke megerősítette, hogy hétfőn Grúziába látogat Orbán Viktor. Havasi azt írta, a magyar kormányfő a frissen újraválasztott Irakli Kobakhidze miniszterelnök meghívására érkezik tárgyalni Tbiliszibe. A grúz miniszterelnök sajtófőnöke a Bloombergnek már korábban megerősítette, hogy Orbán az országba látogat. Az nem derült ki, hogy miről fog egymással tárgyalni Orbán és Kobakhidze, és Havasi azokat az értesüléseket sem erősítette meg, hogy a delegációban tényleg ott lesz-e Szijjártó Péter külügyminiszter, Nagy Márton gazdaságfejlesztési miniszter és Varga Mihály pénzügyminiszter is. A találkozóra alig egy nappal azután kerülhet sor, hogy az oroszbarát kormánypárt, a Grúz Álom megnyerte a választást az országban, Orbán Viktor és Szijjártó Péter pedig a gratulációval meg sem várták a hivatalos eredményeket. Szijjártó este 9-kor írt arról, hogy „hiába a beavatkozási kísérletek, a georgiai emberek világossá tették, hogy mit akarnak”, a magyar kormányfő viszont már este 6 körül gratulált Kobakhidzének az „elsöprő győzelemhez”. Mint írta, „a grúz emberek tudják, mi a legjobb az országuknak, és hallatták is a hangjukat”. Az X-en már meg is jelent egy közösségi jegyzet, amely felhívja a figyelmet, hogy ekkor még nem voltak elérhetőek a hivatalos számok, és meg sem számolták még a szavazatokat. Az urnazárás amúgy  két órával később, este 8-kor volt , a szavazatokat háromnegyed órával később kezdték el manuálisan összeszámolni. Szalome Zorubasvili, Grúzia elnöke egyébként hétfőn este 7 órára szervezett tüntetést Tbiliszibe, mert szerinte is elcsalták a választást, és Grúzia egy orosz különleges művelet áldozatává vált. Az elnök az ellenzéki vezetőkkel közösen tartott beszédében  azt mondta , nem tudja elfogadni ezt az eredményt, mert szerinte ha a grúzok elfogadják ezt, azzal behódolnak az oroszoknak. A jelek szerint így Orbán is ott lesz Tbilisziben, amikor utcára vonul az ellenzék. Az EU-párti ellenzék már akkor választási csalásról beszélt, amikor az urnazárás előtt egymásnak ellentmondó exit pollok érkeztek az ellenzéki és a kormánypárti oldalról, egy ellenzéki tisztviselő pedig  a BBC-nek arról beszélt , hogy a Grúz Álom helyi tanácsosa megverte őt. Több civil szervezet megfigyelői szerint is súlyos választási visszaélések történtek. A Fiatal Jogászok Georgiai Szövetsége (GYLA) vasárnap számos olyan esetről számolt be, amelyben magánszemélyek több szavazatot is leadtak. A GYLA szerint ezenkívül a választási megfigyelőket akadályozták a munkájukban. Az Európai Biztonsági és Együttműködési Szervezet (EBESZ) megfigyelői a szavazók megfélemlítése, hatósági nyomásgyakorlás, a voksolás felügyelői elleni erőszak, szavazatvásárlás, többszörös szavazatleadás és egyéb jogsértések eseteire panaszkodtak, és ezek kivizsgálását, valamint további demokratikus reformokat sürgettek. A szervezet szerint a választásokat a média polarizálódása, az ellenzék és a civil társadalom elleni gyűlöletbeszéd jellemezte, a kormánypárt pedig orosz dezinformációt terjesztett, és az ország nyugati partnereit vette célba. Mint írták: „(A jelöltek közötti) egyenlőtlenségek, tettlegesség és pszichikai nyomásgyakorlás, szavazatvásárlás és egyéb feszültségek árnyékolták be a választásokat azok előtt és közben, a szavazóhelyiségeken belül és kívül. Attól tartunk, hogy a választások napján tapasztalt gyűlölet és a megfélemlítés légköre alááshatja a demokratikus politikai folyamatot, az európai integrációt Georgiában” – írták, Pascal Allizard, az EBESZ megfigyelői missziójának vezetője ugyanakkor méltatta a kaukázusi ország demokratikus vitalitását, dacára a nehézségeknek. Aliizard felhívta a figyelmet a többi között arra, hogy 18 politikai erő indult, és a voksolás folyamata összességében jól szervezett volt. António López-Isturiz White, az Európai Parlament megfigyelőinek vezetője azt vetette a grúz hatóságok szemére, hogy nem engedték be a szavazóhelyiségekbe a sajtó képviselőit, és hogy a szavazás titkosságát nem sikerült mindig biztosítani, valamint úgy vélte, a választókat megfélemlítették. A választásokról az első hivatalos eredmények vasárnap reggelre futottak be, dacára annak, hogy a kritikák szerint a kormánypárt érdekszférájába sodródó választási bizottság azt ígérte, az új, elektronikus rendszer miatt az urnazárás után két órával már ki fogják adni őket. A bizottság elnöke viszont azt mondta, a rendszert megfelelően auditálták, és a 15 ezer szavazógépből mindössze 20 hibásodott meg. A grúziai választások eredményéről  ebben a cikkben  írtunk, arról pedig, hogy miért határozhatja meg Grúzia politikai irányvonalát a következő évtizedekre a mostani eredmény,  ebben az elemző cikkünkben olvashatnak . ", "site": "https://telex.hu/rovat/kulfold"}
{"title": "\n        Senki sem tudja, mi lesz, ilyen még nem volt\n       ", "body": "\n    Az amerikai elnökválasztási kampány az utóbbi hónapokban elég mozgalmasra sikeredett, világjárványtól zavargásokon át az elnöki adóelkerülésig és a legfelsőbb bíróság évtizedes bebetonozásáig egy sor súlyos téma került elő. Donald Trump elnök pozitív koronavírustesztje most újabb ismeretlen változót dob az egyenletbe, amely a betegség kimenetelének függvényében példátlan jogi és politikai bonyodalmakhoz is vezethet. Egyelőre azonban a lényeg ezzel sem változik: az elnök egy hónappal a a szavazás előtt nagyon rosszul áll baloldali kihívójával, Joe Bidennel szemben.\n   \nKét évvel ezelőtt, Bob Woodward amerikai újságírólegenda könyve mentén  azt írtam , Donald Trump elnöksége kezd olyanná válni, mint a Kártyavár című sorozat, ahol a forgatókönyvírók belefáradtak a washingtoni politikai intrikák világába, és a feszültség fokozása végett egyre olcsóbb hatásvadász trükkökkel próbálták feldobni a sztorit, ám ettől csak unalmasabbá és irritálóbbá vált az egész. 2020 őszén, egy szűk hónappal az amerikai elnökválasztás előtt meg kell követni az összes hollywoodi forgatókönyvírót: a kampányfinis néhány naponta vesz olyan kilencven fokos, kézifékes kanyarokat, amelyeket ha filmen lát az ember, a felénél kikapcsolná, hogy mi ez már. A történet valahonnan onnan indult, hogy 2020 tavaszán az Egyesült Államokat  elérte a koronavírus-járvány , amelyre a szövetségi kormány tétlenséggel, majd  bénázással reagált , amiből egészségügyi, társadalmi és gazdasági katasztrófa kerekedett. Nyáron aztán országos tüntetés- és zavargáshullám indult a rendőri erőszak és rasszizmus miatt, amelyre még több rendőri erőszak volt a válasz, miközben Trump szélsőbaloldali lázadásról hadovált. Őszre az elnök már azt pedzegette, nem biztos, hogy elismeri a november 3-án esedékes választás eredményét (Trump szerint hiteltelenné teszi a voksolást, hogy a járvány miatt  sokan szavaznak levélben , a hatóságok szerint nem). Az  alkotmányos válsággal fenyegető  helyzetben szeptember közepén meghalt Ruth Bader Ginsburg, a legfelsőbb bíróság egyik liberális tagja, amivel  felmerült a lehetősége , hogy a konzervatív oldal évtizedekre megingathatatlan többségbe kerüljön az alkotmányos vitákban döntő testületben, ha még az elnökválasztás (vagy az esetleges hatalomváltás) előtt át tudják tolni saját jelöltjüket az egyelőre republikánus többségű szenátuson. Nem sokkal később aztán a New York Times birtokába került dokumentumokból  kiderült , hogy az állítása szerint dollármilliárdos Donald Trump nyakig ül az adósságban, méretes üzleti veszteségei és könyvelői trükkök miatt szinte egyáltalán nem fizet személyi jövedelemadót, cserébe kapott 70 millió dollár állami támogatást. Ez normális esetben elég fontos téma lett volna Trump és demokrata párti kihívója, Joe Biden eheti elnökjelölti vitáján, ám az esemény egy kocsmai vitára emlékeztető ordibálásba torkollott, amely kapcsán a fél világsajtó  a demokrácia megcsúfolásáról írt . Ám ez a sztori sem tartott sokáig, mert péntekre kiderült, hogy miután hónapokon keresztül próbálta elbagatellizálni a járvány súlyosságát és a maszkviselés fontosságát, Trump is  elkapta a koronavírust , láza van, a Fehér Ház szerint csak elővigyázatosságból, de  kórházba szállították . Ha ez nem lenne elég, az elnök nem kizárt, hogy pont azon a fehér házi eseményen fertőződhetett meg, amelyen a Ruth Bader Ginsburg helyére jelölendő konzervatív bírót mutatták be a republikánus nagykutyák előtt. Trumpon és Melania Trump first ladyn kívül  hét további résztvevőről  bizonyosodott be eddig, hogy koronavírusos, köztük kampánymenedzseréről, egy közeli tanácsadójáról, a republikánusok országos szervezetének elnökéről, és a szenátus két republikánus tagjáról is – utóbbiak betegsége miatt pedig meghiúsulhat a bírói kinevezés lebonyolítása is. (Itt találja a Telex legfrissebb híreit! ) Mi jöhet még? Hogy az utóbbi napok eseményei milyen hatással lesznek az elnökválasztásra, azt nem egyszerű dolog megmondani. Az első, homályos kérdéskör, hogy milyen irányba tereli a kampányt és milyen hatással lesz a szavazás kimenetelére az elnök megbetegedése, már amennyiben Trump felépül addig. A másik kérdés, hogy mi történne, ha Trump a fertőzés folyományaként nem tudna kiállni a november 3-i voksoláson. Hogy még az eleve hányattatott 2020-as év viszonyaihoz képest is furcsa helyzetről van szó, azt jelzi, hogy az utóbbi napokban több amerikai  választási elemző  és  kommentátor kerek perec közölte, fogalma sincs a potenciális hatásokról. Az egyik  biztos pont a bizonytalanság : nem tudni,  hogyan alakul Trump állapota , és azt sem, hogy környezetében hány ember fertőződött még meg. Az elnök eleve kiszámíthatatlan, ha esetleg hamar felépül, nem tudni, milyen kommunikációs megoldással próbálja majd maga felé terelni a közhangulatot, és hogy a közhangulat erre mennyire lesz vevő. A helyzet mindazonáltal eddig sem kedvezett Trumpnak, és vélhetően a betegség inkább nehezebbé teszi az újraválasztását, mintsem megkönnyíti azt. Az előző hetekben a sajtófigyelem a legfelsőbb bíróságra és a gazdaságra összpontosult, amely jobbos  stratégák szerint  Trumpnak kedvezett; innentől viszont vélhetően ismét a koronavírus dominál majd a médiában, amely enyhén szólva nem az elnök erős pontja. Biden óvatos Demokrata kihívójának, Joe Bidennek a tesztje negatív lett, és pénteken  még kampányolt  Michiganben, bár az amúgy sem lánglelkű szónoklatairól ismert volt alelnök igen mérsékelt hangnemet ütött meg: csak általánosságban beszélt a járvány súlyosságáról, közvetlenül nem bírálta Trumpot, és miharabbi felépülést kívánt az elnöknek és a first ladynek. Hasonló gesztust  tett  Kamala Harris demokrata alelnökjelölt és Barack Obama előző elnök is. A New York Times értesülései  szerint  a demokrata kampány Trump betegségére tekintettel visszavonta az elnököt élesen támadó televíziós reklámjait is, és Biden kampányfőnöke arra kérte beosztottjait, hogy ne posztoljanak és nyilatkozzanak a helyzetről. (Ugyanezt a Trump-kampány egyelőre nem lépte meg.)         Az újraválasztásáért induló republikánus Donald Trump elnök és demokrata párti kihívója, Joe Biden az ohiói Cleveland város Case Western Reserve egyetemén rendezett első elnökjelölti vitán 2020. szeptember 29-én.Fotó: Jim Lo Scalzo / EPA / MTI Biden a járvány kitörése után hónapokon keresztül nem kampányolt személyesen, az utóbbi hetekben egyesek  pártján belül is megszólták , amiért nem támogatja a mozgósítást egyes ingaállamokban, miközben Trump nagy, több tízezreket megmozgató beszédeket tart – amik miatt azonban egészségügyi szakemberek is bírálták az elnök stábját. Bident párttársai most is arra buzdítják, hogy folytassa amúgy erős járványvédelmi intézkedések övezte körútját. Kampányának vezetői szerint egyelőre nem módosítanak terveiken, ugyanakkor arról beszéltek, továbbra is maximális  óvatossággal járnak el . Az új tévéreklámok lekeverése ellenére Biden kampánya eddig elég erősen Trump járványkezelési baklövéseire összpontosított.  Felmérések   szerint  az amerikaiak harmada számára ez a legfontosabb választási téma (második a gazdaság, harmadik az egészségügy, negyedik az etnikai egyenlőtlenség, ötödik a klímaváltozás, azaz nem Trumpnak kedvező témák), közel kétharmaduk tart a vírustól, 56 százalékuk pedig elégedetlen a szövetségi kormány járványkezelésével. Ennek fényében visszaüthet Trump eddigi fellépése és ellenfele óvatosságának intézett beszólásai. Az elnök Joe Bident  napokkal ezelőtt is azzal gúnyolta , hogy „még ha kétszáz lábnyira [60 méterre] állna tőlem a vitán, akkor is felvenne egy óriási maszkot”. Közben az elnök kampányának egyik fő üzenete az volt, a járvány neki köszönhetően már lecsengőben van, egyre kevésbé fenyegeti az emberek mindennapjait. Ehhez képest a helyzet  országszerte romlik , augusztus vége óta az 50-ből 33 államban nőtt a megbetegedettek száma, Texastól kezdve New Jersey-n és New Yorkon keresztül Kansasig és Utahig terjedő fertőzésről árulkodnak a helyi adatok. Nem Trumpnak áll a zászló Az ismert koronavírus-fertőzöttek száma októberre meghaladta a hétmilliót, a halálos áldozatok száma a 200 ezret, a járvány miatt az ország 2020 második negyedévében története legsúlyosabb gazdasági visszaesését élte át. Bár azóta javult a helyzet, még szeptemberben is 10,7 millióval többen voltak munkanélküliek, mint a járvány kezdete előtt, a gazdaság teljesítménye jelenleg a válság előttinek csupán négyötöde  a CNN összesítése szerint , és még egyértelmű javulást sem nagyon látni: június közepe óta stagnál a helyzet. A másik dolog, hogy az elnök számára 2016-ban és 2020-ban is a nagy kampányrendezvények jelentették a mozgósítás legfontosabb eszközét, azonban ha hetekre kidőlne a hajrában, nehezebben tudná feltüzelni a választókat. A New York Timesnak nyilatkozó republikánus kampányemberek  azt mondták , tartanak tőle, hogy ha Trump hetekre kiesik, befagyhat a jelenlegi helyzet, megmerevedhet a két jelölt népszerűsége.         A mozgósításra már csak azért is szüksége lenne, mert a közvélemény-kutatásokban csapnivalóan áll.  A FiveThirtyEight mértékadó közvéleménykutatás-összesítése szerint  Joe Biden jelenleg 50,6-43 arányban vezet Donald Trumppal szemben az országos felmérésekben. A verseny az utóbbi hetekben valamivel szorosabbá vált, augusztusban 9 ponton is járt a különbség. Azonban négy éve ilyenkor Hillary Clinton előnye ennél jóval szerényebb volt, másfél-két százalékpont körül mozgott, a novemberi választáson pedig 2,1 százalékponttal kapott több voksot, mint Trump. Nem jeleznek sok jót az úgynevezett ingaállamok sem, ahol valójában eldől az elnökválasztás. Azokon a helyeken, ahol hagyományosan szoros az eredmény a két párt között Biden sokkal jobban áll, mint négy éve Clinton, vezet a 2016-ban Trump által hozott Floridában, Pennsylvaniában, Wisconsinban és Michiganben is. Van, akik szerint jól jöhet Egyes spekulációk szerint ugyanakkor Trump profitálhat a betegségből, miután a háború, betegség, egyéb vis maior helyzet gyakran növeli az állami vezetők támogatottságát. Elsősorban Boris Johnson brit kormányfő példáját  hozzák fel , akinek javult a megítélése, miután kiderült, hogy koronavírus-fertőzött. A FiveThirtyEight  összesítése szerint  azonban a számok ennél homályosabbak: bár Johnson megítélése javult betegeskedése alatt, pártja és kormánya népszerűsége nem változott, azaz választási hasznot nem tudott volna húzni a helyzetből. A Trumphoz sok mindenben hasonlító, jobbpopulista-járványtagadó brazil elnök, Jair Bolsonaro megítélése nem változott számottevően, miután fertőzöttként diagnosztizálták. Kevin Stitt republikánus oklahomai kormányzó megítélése romlott azt követően, hogy megállapították nála a vírust, de nem biztos, hogy ez a fertőzöttsége miatt volt. Más politikusok népszerűségi adatai alapján tehát nem egyértelmű a kép. Egyes republikánusok azt mondták, Trump innentől talán majd visszafogja magát, és nem ábrándítja ki magából a hagyományosan jobbra húzó, de az elnöki retorika miatt elbizonytalanodó elővárosi fehér szavazókat. Egy további  érv , hogy ha gyorsan túljut a víruson, akkor főleg a jobbra húzó szavazók felé kommunikálhatja azt: igaza volt, hogy ez az egész járvány nem nagy ügy.         Másfelől az is tény, hogy Trump tábora elég stabilnak mutatkozik, és attól a jelek szerint nem kell tartania, hogy a jobboldal kihátrál mögüle.  Ezt jelzi , hogy Trump megítélése 2017 óta alig változott, botrányoktól, külpolitikai sikerektől és betliktől, valamint a gazdasági helyzettől függetlenül is stabilan 40 százalék környékén van támogatottsága, azaz a lakosság egy jelentős, de kisebbségben lévő része a jelek szerint tűzön-vízen át kitart az elnök mellett. A stabil tábor mellett Trump előnye a választási térkép is: a vidéki, republikánus szavazatokat felülértékelő rendszer miatt 2016-ban Trump 2,9 millióval kevesebb szavazatot kapott, mint kihívója, Hillary Clinton, becslések szerint most is előállhat olyan helyzet, hogy 2-3 százalékos országos vereség ellenére is nyer Trump. Makacsul tartja magát az a nézet, hogy 2016-hoz hasonlóan most is tévedhetnek a felmérések.  Az egyik elmélet , hogy Trump hívei nem merik/akarják elárulni a közvélemény-kutatóknak, hogy az elnökre terveznek szavazni, ugyanakkor erre nem sok empirikus bizonyíték van. Az viszont tény, hogy különösen az állami felmérések módszertani hiányosságok miatt alulmérték Trumpot 2016-ban, és a hasonló hibák a 2018-as félidős választáson is ismétlődtek. Biden jelenlegi előnye ugyanakkor egy 3-4 pontos tévedést is túlélhet. Trump egy másik kampányszövege a gazdasági talpraállás volt: látszólag abban bízik, hogy a gazdasági helyzet javulása, a normalitás (esetleges) visszatérése megdobhatja eredményét. Az erről szóló  spekulációk ellenére  ugyanakkor e tekintetben nehéz biztosat mondani, miután a kilábalás sem dübörög, és Trump népszerűsége sem emelkedik különösebben. Biden gyengeségeit illetően a sajtó a latinók körében  mért, Clintonhoz képest alacsonyabb népszerűségét  is elővette, és  a két jelölt közti különbség csökkenését jelzi  a University of South California  követéses panelfelmérése is , ahol ugyanazon, reprezentatív választói csoport véleményének változását mérik a kampány során. Bonyolult kérdések Az is felmerül, hogy mi történik majd, ha Trump nem tud elindulni a szavazáson. Mint a New York Times egyik  cikke kiemelte , 74 éves, túlsúlyos férfiként az elnök a vírus által kifejezetten veszélyeztetett populációba tartozik; az is tény ugyanakkor, hogy az átlagos beteghez képest összehasonlíthatatlanul jobb orvosi ellátásban részesül. A legtöbb szakmai nyilatkozó szerint mindenesetre nagyon nehéz látatlanban megmondani, hogy milyen súlyos lehet az elnök betegsége; orvosa szombaton  azt mondta , az elnök nagyon jól van. Egy forrás azonban az orvosok sajtótájékoztatója után  arról beszélt , hogy aggasztóak voltak egészségügyi mutatói az elmúlt 24 órában, és kritikus 48 óra következik az ellátása szempontjából. Mindenesetre ha állapota romlana, a szavazást elvben el lehetne halasztani, ám ilyenre még sosem volt példa. A dátum kijelölése a kongresszus hatásköre, és a törvényhozás demokrata párti többségű alsóháza vélhetően nem járulna hozzá ehhez. Egy elnökjelölt halála esetén mindkét párt belső szabályzata  rendelkezik  az utód kiválasztásának módjáról. Ilyesmihez hasonlóra  már volt példa , 1912-ben a republikánus alelnökjelölt napokkal a választás előtt halt meg, de ez elég volt a Republikánus Pártnak, hogy előálljanak egy új jelölttel. Ez azonban a jelen helyzetben nem valószínű, hogy működne, azóta jogilag és logisztikailag is változott a helyzet. A korai- és levélszavazás már több államban elindult, egy összesítés szerint már legalább 2,2 millió ember adta le voksát, és a többi helyen is kinyomtatták a szavazócédulák nagy részét. Azaz a szavazólapokon innentől már vélhetően Trump és Biden neve fog szerepelni, írja a Reuters  magyarázója . Egy másik álláspont  szerint  a döntés ez esetben az államok kezében van, miután nincs központi szabály ilyen helyzetre.         Levélszavazatokat szállítanak postai dolgozók Floridában 2020. október 1-én.Fotó: Joe Raedle / AFP Az is felmerül, hogy mi történik, ha a választás előtt elhunyt jelölt győz, vagy az életében megválasztott győztes meghal a beiktatása előtt. Az elnököt nem közvetlenül választják, hanem úgynevezett elektorokon keresztül. A történelmi gyökerű rendszerben 538 elektor van, akik népességarányban oszlanak el az ötven állam között. Az elektorok a választás után, idén a tervek szerint aztán december 14-én gyűlnek össze, hogy formálisan is megválasszák az elnököt. A hagyományok szerint minden elektor arra szavaz, aki az államában (vagy néhány helyen a körzetében) nyert, a győztes jelölt halála esetén eltérőek az egyes államok szabályai. A michigani elektoroknak például kötelező arra szavazniuk, aki megnyerte az államot, az indianai törvények szerint viszont a győztes jelölt halála esetén az adott párt által kijelölt új jelöltre kell szavazniuk. Egyes államok pedig hivatalosan nem is kötik meg az elektoraik kezét, azaz belátásukra bízzák, hogy kikre voksolnak (bár ettől még az adott állam győztesére szoktak). A Reuters által megkérdezett egyik jogászprofesszor szerint elképzelhető ez esetben, hogy a (konzervatív többségű) legfelsőbb bíróság elé kerül az ügy, egy másik professzor viszont úgy vélte, nem valószínű, hogy a vesztes párt megtámadja az eredményt, ha egyértelmű a másik párt jelöltjének győzelme. Még ennél is bonyolultabb Az elektori kollégium szavazása után a kongresszus január 6-án szentesíti az elnök személyét, azaz további problémát okozhat, ha a december 14-én megválasztott elnök január 6-ig meghal. Az alkotmány huszadik kiegészítése szerint ha a beiktatott elnök meghal, a beiktatott alelnökjelölt veszi át a helyét, ám nem világos, hogy a január 6-i kongresszusi voksolás előtt beiktatottnak tekinthető-e az elnök. Ha a kongresszus úgy találja, hogy nem, akkor az alsóház jelölheti ki az új elnököt a többi három, legtöbb elektori szavazatot kapott induló közül. Ugyanakkor az új elnökről nem egyénileg szavaznak a képviselők, hanem minden állam delegációja egy-egy voksot kap. Márpedig hiába van több demokrata párti tagja a képviselőháznak, az állami delegációkban 26-24 arányú republikánus többség van. Ugyanakkor november 3-án a kongresszus tagjait is újraválasztják, az új törvényhozás január 3-án lép hivatalba, az elnökről már az új tagok szavaznak. Ennél valamivel egyszerűbb menet  a hivatalban lévő elnök utódlása . Ha az elnök nem tudja ellátni a feladatát, az alelnök veszi át a hivatalt, jelen esetben a negatív tesztet produkáló 61 éves Mike Pence. Ha az alelnök is képtelenné válik a feladatra, akkor a képviselőház elnökére száll a szék, aki jelenleg a 80 éves demokrata párti Nancy Pelosi. Utána jön a sorban a szenátus pro tempore elnöke, aki a 87 éves republikánus Chuck Grassley. Őt követi a külügyminiszter (Mike Pompeo, republikánus, 56 éves), majd a kabinet többi tagja. Mindazonáltal a New York Timesnak szakértők elmondták, az utódlási sorrend jogszerűségét egyes alkotmányjogászok vitatják, miután szerintük a törvényhozás képviselői nem vezethetnék a végrehajtó hatalmi ágat. Csonka szenátus, csonka bíróság Trump és párttársai diagnózisa veszélybe sodorhatja azon tervüket is, hogy még a választás, illetve az esetleges hatalomváltás előtt kinevezzék Ginsburg megüresedett legfelsőbb bírósági helyére jelöltjüket, a konzervatív Amy Coney Barrett bírót. A bírát az elnök jelöli és a szenátus nevezi ki, és miután utóbbiban a republikánusok 53-47-es többségben vannak, a demokraták ellenkezése dacára is át tudnák vinni a kinevezést. A gyakorlatban azonban  több akadály van . Az egyik, hogy a kinevezéshez hosszabb procedúra vezet, amely előtt Barrettnek meghallgatásokon kellene átesnie, először a szenátus igazságügyi bizottságában, majd a teljes kamara előtt. Ezt eleve nehéz dolog lenne levezényelni a washingtoni léptékkel elég kevésnek számító négy hét alatt, ám tovább bonyolítja a dolgot, hogy időközben az igazságügyi bizottság két republikánus tagja, a utahi Mike Lee és az észak-karolinai Thom Tillis  tesztje is pozitív lett . Szombaton kiderült, hogy Ron Johnson wisconsini szenátor tesztje is pozitív lett. Korábban két másik republikánus, a mérsékeltebb államokat képviselő (és ezért olykor a centrizmus látszatát fenntartani igyekvő) maine-i Susan Collins és alaszkai Lisa Murkowski már közölte, nem támogatják, hogy az új bíró személyéről a választások előtt szavazzanak, és az is kérdés, hogy személyesen egyáltalán mennyi meghallgatást lehetne megtartani. Az elnök mindenesetre megbetegedése előtt  abban is reménykedett , hogy előnyére fordíthatja Ruth Bader Ginsburg halálát, és a konzervatív főbíró jelölésével visszacsalogathatja magához a kiábrándult jobbközép szavazókat. Ez ugyanakkor nem veszélytelen dolog, a fontosabb döntéseivel az amerikai politikai, gazdasági és társadalmi viszonyokat  aktívan alakító  bíróság erős jobbra tolódásának esélye a baloldal mozgósítását is  segítheti  (eddig 5-4 volt a republikánus és demokrata elnökök által jelölt bírók aránya, ez 6-3-ra módosulhat). A kampány sok más furcsaságához hasonlóan ez is ismeretlen terület: nem igazán van múltbéli viszonyítási pont, amely alapján megalapozott jóslatokat lehetne hozni. Már azon túl, hogy a 2020-as elnökválasztás egészen biztosan az egyik legszokatlanabb lesz az Egyesült Államok történetében. (Borítókép: Donald Trump a kiszáll a helikopterből, amellyel a Bethesdában lévő Walter Reed katonai kórházba szállították 2020. október 2-án. Fotó: Oliver Contreras / EPA / MTI) ", "site": "https://telex.hu/rovat/kulfold"}
{"title": "\n        A nők egyházi szerepvállalását és a gyerekek védelmét erősítené a katolikus egyház\n       ", "body": "\nA nők egyre magasabb szintű és erősebb szerepvállalását, illetve a gyerekeket védő környezetet szorgalmaz az egyházban a püspöki szinódus záródokumentuma, amelyet szombat este szavaztak meg a Vatikánban – írja az MTI. A tanácskozás háromszázötvenöt egyházi és világi résztvevője több órán át szavazott a záródokumentumról. A 155 pontról külön-külön döntöttek, a pontok többsége több mint kétharmados támogatást kapott. Tizenegy pontra minden résztvevő igent mondott. A legtöbb ellenszavazatot, 97-et a hatvanadik pont kapta, amely nyitott kérdésnek ítélte meg a nők beengedését a diakónusszolgálatba. Az október 2-án kezdődött tanácskozás a püspöki szinódus XVI. rendes közgyűlésének második ülésszaka volt. Az elsőt tavaly októberben tartották, de a témák összetettsége miatt úgy ítélték meg, hogy folytatásra volt szükség. Tavaly cikksorozatban foglalkoztunk a szinódussal és annak jelentőségével,  akkori cikkeink itt találhatók összegyűjtve . A szinódus tavaly kiemelt esemény volt az egyház életében, a keresztény elköteleződését rendre hangsúlyozó magyar kormány és holdudvara mégsem fektetett rá hangsúlyt, olyannyira, hogy egy felmérés szerint sok hazai egyházi közösségben nem is hallottak az eseményről. Ennek  lehetséges okairól itt írtunk részletesen . Nyitás, tisztázás, őszinte kommunikáció A szinódus záródokumentuma nem kizárólag az egyház életét taglalja, hanem a világ legaktuálisabb eseményeire is kitér a társadalmi kérdésektől a teremtett világ védelmén át a háborúkig. A záródokumentum a korlátokra is utal, amelyek „még a keresztény közösségeket is megosztják”. „A legradikálisabb és drámaibb zárkózottság az emberi élet iránt mutatkozik meg, ami már az anyai méhben a gyermekek selejtezéséhez vezet, valamint az idősekéhez” – fogalmaz a dokumentum. A szinódus szerint a bajok az egyházat sem kerülik el: „A visszaélések okozta válság, eltérő és tragikus megnyilvánulásaiban, az áldozatok, a túlélők és közösségeik kimondhatatlan és gyakran hosszan tartó szenvedéséhez vezetett. Az egyháznak kiemelt figyelemmel és érzékenységgel kell meghallgatnia a papság tagjai vagy más egyházi tisztséget betöltő személyek elkövette szexuális, lelki, anyagi, intézményes, hatalmi és lelkiismereti visszaélések áldozatainak és túlélőinek szavát.” A dokumentum hangsúlyozza, hogy a meghallgatás alapvető a gyógyulás, bűnbánás, igazságosság és megbékélés felé vezető úton. Hozzáteszi, hogy a bizalom globális válságát éli korunkban, amely az embereket hitetlenségre és gyanakvásra készteti, „az egyháznak el kell ismernie hiányosságait, alázattal bocsánatot kell kérnie, gondoskodnia kell az áldozatokról, megelőzési eszközöket kell találnia, és erőfeszítést tenni a kölcsönös bizalom újjáépítése érdekében”. A dokumentum minden egyházi környezetben „gyermekvédő” kultúra megteremtését szorgalmazza, hogy a „közösségek egyre védelmezőbbek legyenek a kiskorúaknak és más sebezhető embereknek”. Az egyházban már bevezetett rendelkezések erősítését írja elő a visszaélések megelőzésére és „a nem megfelelő magatartásokkal” szembeni minél gyorsabb válaszadásra. Megfelelő szakképzést sürget a kiskorúakkal és a sérülékeny felnőttekkel foglalkozóknak, hogy „hozzáértéssel járjanak el, érzékelni tudják a gyakran néma jelzéseket annak részéről, akinek segítségre van szüksége. Az áldozatok befogadása és támogatása érzékeny és elengedhetetlen feladat, nagy emberséget követel”. A dokumentum betegnek nevezi a társadalmat, amely nem képes befogadni és védelmezni a gyerekeket: „szégyen az a szenvedés, amelyet a gyermekeknek kell elszenvedniük háborúk, éhezés, elhagyás, visszaélések és emberkereskedelem miatt”. A migrációval kapcsolatban a záródokumentum úgy véli, nem szabad alábecsülni az egyház életére gyakorolt hatását. Példaként a keleti katolikus egyházakat említi, amelyek hívői egyre nagyobb létszámban diaszpórában élnek. Kiemelt figyelmet kapnak a „teret és az időt, a mindennapi életet, a kommunikációt, az emberek közötti kapcsolatokat, a hitet teljesen újrarajzoló” digitális kultúrában élő fiatalok. A szinódus szerint nehéz a mainál tágabb közösségi rendszert elképzelni, mégis gyakori a magányosság és az elszigeteltség. „A közösségi médiát gazdasági és politikai érdekek is mozgathatják, amelyek embereket manipulálnak, ideológiákat terjesztenek és agresszív polarizációt hoznak létre. Ez az új valóság felkészületlenül ért minket, erőt és forrásokat kell arra fordítani, hogy a digitális tér a missziós szolgálat és az örömhír terjesztésének helyszíne legyen” – olvasható a dokumentumban, amely megjegyzi, hogy az internet az egyháznak is lehetőséget nyújt a párbeszéd, képzés és testületi döntéshozatal terén. A társadalmi és kulturális átalakulás közepette az egyháznak újra kell gondolnia eddigi „lokális” jellegét és szerkezeti felépítését szolgálata hatékonyabb végzésére. Ezzel egy időben az egyháznak továbbra is mindenki „otthonának kell maradnia” – emelik ki. A záródokumentum újdonsága a világiak, közöttük is a nők szerepének erősítése a katolikus közösségek, egyházi intézmények életében és döntéshozatali folyamatában. A nők jelenlétét szorgalmazza a szemináriumi oktatásban is. „Semmi nem gátolja, hogy a nők vezető szerepet játsszanak az egyházban” – olvasható a hatvanadik pontban, amely azonban további elmélyítésre bocsátja a női diakónusszolgálat bevezetésének kérdését. Ezzel egy időben nagyobb teret követel a nőknek az egyház nyelvi és képi megjelenésében. Ferenc pápa szinódusi záróbeszédében felszólította egyházát: falak emelése helyett nyissa meg kapuit: „Mennyire rosszul cselekednek az egyházban szolgáló nők és férfiak, amikor falakat emelnek, mennyire rosszul! Mindegyikük, mindegyikük, mindegyikük!” – mondta. Egyúttal bejelentette, hogy az eddigi szokástól eltérően nem ad ki szinódus utáni apostoli buzdítást, mivel úgy látja, a záródokumentum önmagában elegendő. „Most, ahogyan ez a szinódusi útból is kiderült, döntéseket kell hozni. A jelenlegi háborús időkben a béke tanúinak kell lennünk, megtanulva, hogyan tudunk valós és közös formát adni a különbözőségeknek” – mondta a pápa, aki vasárnap misével zárja a püspöki tanácskozást. ", "site": "https://telex.hu/rovat/kulfold"}
{"title": "\n        Megvan a dombóvári időközi választás időpontja, Magyar Péter még mérlegeli az indulást\n       ", "body": "\nHuszonhat év után új országgyűlési képviselője lesz Bonyhádnak. A fideszes  Potápi Árpád János halála  után időközi választást kell tartani  Tolna vármegye 2. választókerületében,  ahova Dombóvár, Bonyhád és 56 kisebb település tartozik. A választókerület választási bizottsága a péntek délutáni ülésén  azt a javaslatot tette  a Nemzeti Választási Bizottságnak (NVB), hogy az időközi választást 2025. január 12-én, vasárnapra tűzzék ki. Ha az NVB elfogadja a javaslatot, akkor a szavazást megelőző ötvenedik napon, november 23-án indulhat a hivatalos kampányidőszak. Legkorábban aznap tudják felvenni az ajánlóíveket a jelöltek, akiknek 500 érvényes aláírást kell összegyűjteniük a választókerületben. Az ajánlásokat legkésőbb a szavazást megelőző 37. napon, december 6-án kell leadni a helyi választási bizottságnak. A dombóvári választókerület nem könnyű terep az ellenzéknek. A 2022-es választáson Potápi Árpád a szavazatok  62,44 százalékával  nyert zsinórban hetedik alkalommal egyéni mandátumot. A hatpárti ellenzék jelöltje, Szabó Loránd, Dombóvár korábbi DK-s polgármestere mindössze 27 százalékon végzett, Tobak Gábor a Mi Hazánk Mozgalom színeiben pedig 7,54 százalékot tudott begyűjteni. Potápi évtizedek alatt felépített helyi beágyazottságát és népszerűségét mi sem jelzi jobban, minthogy a választókerületben 3,5 százalékponttal több szavazatot kapott 2022-ben, mint a Fidesz országos listája. A Fidesz kétharmados többsége nincs veszélyben a parlamentben. Az ugyanakkor egy izgalmas kérdés lehet, hogy elindul-e az időközi választáson a Fidesz egyik erős vidéki bástyájában a Tisza Párt. Magyar Péterék még nem döntöttek. Korábban  azt írták a Telexnek , hogy ez az időszak még a részvétnyilvánításé. „Nyilván kell sok szempontot mérlegelnünk, de várjunk legalább egy hetet, tíz napot. Szerintem így ildomos. Sok idő van még a választásig. Több szempontot fogunk mérlegelni, azt elhiheti” – mondta Magyar  a hvg360-nak adott interjúban  október 23-án. Arról  itt írtunk korábban  részletesebben, hogy Magyar Péternek milyen szempontokat érdemes mérlegelnie, és mit kell tudni a dombóvári választókerületről. ", "site": "https://telex.hu/rovat/belfold"}
{"title": "\n        Müller Cecília: 25 szociális intézményben van jelen a vírus\n       ", "body": "\n    A helyzet a legtöbb intézményben nem súlyos. Országosan viszont kiugróan magas volt a halálesetek száma az elmúlt 24 órában.\n   \nJelenleg huszonöt magyarországi szociális intézményben van jelen a koronavírus, de ahol jelen van, jellemzően alacsony a betegszám, mondta el az operatív törzs csütörtöki sajtótájékoztatóján Müller Cecília országos tisztifőorvos. Az intézmények többségében 1 és 5 között van az igazoltan fertőzött ápolók és gondozottak száma, és a többségüknek nem kellett kórházba mennie, mert tünetmentesek vagy csak enyhe tüneteik vannak. Négy olyan intézmény van, ahol a pozitívra tesztelt ápoltak száma húsz feletti. A 25 intézmény közül csak kettő volt érintett az első hullámban is. Müller ismertette a legutóbbi 24 óra adatait, és hosszan kitért arra, hogy az elhunytak száma az elmúlt napban kiugróan magas, tizenhat volt. Korábban, az utóbbi időkben „a legrosszabb esetben is tíz körüli elhunyt személyről beszéltünk”, mondta. Müller szerint minden esetben jelen volt alapbetegség: szív- és érrendszeri problémák, daganatos- vagy anyagcsere-betegségek, mint cukorbetegség vagy magas vérnyomás. A legfiatalabb elhunyt beteg 44 éves volt, a legidősebb 83. „Ez a 16 elhunyt honfitársunk arról tanúskodik, hogy nagyon ébernek és szabálykövetőnek kell maradnunk”  – mondta Müller Cecília. Az elmúlt napban 11 972 PCR-vizsgálatot végeztek el. A csütörtökön elkezdődött kötelező iskolai, óvodai testhőmérséklet-méréssel kapcsolatban Müller arról beszélt: bízik benne, hogy az intézmények megoldják, hogy ne legyen torlódás, és hogy csak keveseket fognak ezzel a módszerrel kiszűrni, mert fennmarad az a tendencia, hogy a gyerekek kevésbé érintettek. Kiss Róbert rendőr alezredes az országon való áthaladási szabályok megsértésével kapcsolatos legutóbbi számokat közölte. Az elmúlt napon 46 rendőri intézkedésre volt szükség ilyen miatt, ebből 44 esetben helyszíni bírságot szabtak ki, egyszer figyelmeztetést adtak, egy esetben pedig szabálysértési feljelentést tettek. Szeptember elseje óta összesítve már 3956 intézkedésnél (1314 figyelmeztetésnél, 1307 helyszíni bírságnál és 1335 szabálysértési feljelentésnél) járnak. ", "site": "https://telex.hu/rovat/belfold"}
{"title": "\n        Szombatra visszatér a nyár\n       ", "body": "\nAkár a melegrekord is megdőlhet szombaton, amikor az ország déli részében 30-31 fok is lehet,  írja  az Időkép. Csütörtök éjjel  délnyugat felől melegfront érkezik, a front mögött pedig erős délies áramlással Afrika felől egyre melegebb levegő érkezik térségünkbe.  Pénteken  kezdetben északkeleten lehet még csapadék, majd mindenhol megszűnik, és napközben 17-24 fokra melegszik a levegő. A hőérzetünknek azonban nem tesz jót, hogy helyenként megerősödik a déli, délnyugati szél. Szombaton  egy napra visszatér a nyár: a meleg levegő beáramlását azonban akkor is erős, a Dunántúlon viharos déli szél kíséri majd. Délután a napos-fátyolfelhős időben a legtöbb helyen 25 fok felett alakul a hőmérséklet, de délen 30-31 fok is lehet. Ha ez így lesz, akkor megdőlhet az 1985-ben, Mohácson mért melegrekord, akkor 30,1 fokig melegedett a levegő. A nyárnak nem sokáig örülhetünk, szombaton késő este nyugat felől zivatarokkal hidegfront érkezik.  Vasárnapra  5-6 fokkal visszaesik a hőmérséklet, a záporos, zivataros időben 20-25 fokra számíthatunk. ", "site": "https://telex.hu/rovat/belfold"}
{"title": "\n        Tarlósnak és Demszkynek is díszpolgári címet adott Karácsony\n       ", "body": "\nBeváltotta egy évvel korábbi ígéretét Karácsony Gergely főpolgármester, aki 2019. októberi megválasztása után arról beszélt, hogy két elődjét, Demszky Gábort és Tarlós Istvánt Budapest díszpolgárainak fogja javasolni. A szerdán benyújtott javaslatát végül zárt ülésen meg is szavazta a Fővárosi Közgyűlés – a többi díszpolgárral és díjazottal együtt –, ami után csütörtökön jelentette be Karácsony a hírt, hogy a Budapestet 1990 és 2010 között vezető Demszky Gábor, illetve a 2010 és 2019 között hivatalban levő Tarlós István is díszpolgári címet kap. „A magyar önkormányzatiság születésének 30. évfordulója méltó nap volt arra, hogy Budapest korábbi főpolgármestereinek díszpolgári címmel fejezzük ki tiszteletünket és nagyrabecsülésünket. Nem csak az egyiknek, nem csak a másiknak. Nem csak miattuk, magunk miatt is. Hiszen, ha velük képesek vagyunk méltányosak lenni, talán egymással is sikerülni fog. És akkor talán a közéletben és a közbeszédben sem csak a bántó vádaskodás, csak a lenéző minősítgetés lesz a norma” –  írta Facebook-bejegyzésében a főpolgármester . A  444 cikke szerint  Pikó András VIII. kerületi polgármester Tarlós esetében nem támogatta a díszpolgárrá avatást, Demszky Gábor esetében pedig tartózkodott. Szintén nemmel szavazott Tarlós esetében minden DK-s képviselő, áll Gy. Németh Erzsébet és a párt közleményében. ", "site": "https://telex.hu/rovat/belfold"}
{"title": "\n        Állatvédelmi miniszteri biztost nevezett ki Nagy István\n       ", "body": "\n    Ovádi Pétert, Veszprém fideszes országgyűlési képviselőjét nevezte ki a Nemzeti Állatvédelmi Program megújításáért és végrehajtásáért felelős miniszteri biztossá Nagy István agrárminiszter.\n   \nOvádi új feladatköréhez tartozik majd az új veszprémi állatmenhely és kompetencia-központ kialakítása, de az is, hogy felmérje az országban a kóborállatok helyzetét, illetve hogy javaslatot tegyen az országos ivartalanítási program kialakítására, figyelemmel kövesse a gyepmesteri telepek működését, és felhívja a figyelmet a felelős állattartás szabályaira. Ezeken felül a szakmai szervezetekkel is szorosan együtt kell működnie, valamint javaslatokat kell tennie az agrárminiszter felé az állatvédelmi törvény felülvizsgálatának ügyében. Munkáját titkárság segíti, és államtitkári fizetést kap. Mindez  a Magyar Közlönyben jelent meg . Ovádi kinevezése azt követi, hogy a főváros Szabó Rebekát nevezte ki hasonló feladatra Budapesten. Szabó ugyanakkor társadalmi munkában látja el feladatát. ", "site": "https://telex.hu/rovat/belfold"}
{"title": "\n        Számlagyártásban utaztak az építőipari cégek, 433 milliót csaltak el\n       ", "body": "\nJelentős méretű, adócsalással 433 millió forintos kárt okozó céghálózatra csaptak le Pécsen, közölte a Nemzeti Adó- és Vámhivatal (NAV) Dél-dunántúli Regionális Bűnügyi Igazgatóságának sajtóreferense csütörtökön az MTI-vel. Kuperczkó Adrienn tájékoztatása szerint a lekapcsolt bűnszervezet vezetője látszólag építőipari tevékenységet végző, hét Pest megyei gazdasági társaságból álló céghálózatot működtetett. Ezek a cégek elenyésző mennyiségű munkát végeztek, azokat is elsősorban fiktív számlázásra, kifejezetten bűncselekmények elkövetésére szervezték. A számlákat befogadó cégek jelentősen csökkentették, illetve elkerülték adófizetési kötelezettségeiket. Ehelyett az elkövetők közel 4 milliárd forintot futtattak át a cégeken, a beérkező összes pénzt az utalások napján vagy másnap készpénzben felvette a bűnszervezet egyik tagja. A nyomozás eredményeképp összesen huszonnégy helyszínen hetven pénzügyi nyomozó és pénzügyőr csapott le Heves, Pest és Győr-Moson-Sopron megyében. A rajtütés során okiratokat, bizonyítékokat foglaltak le, gyanúsítottakat és tanúkat hallgattak ki, adatmentéseket hajtottak végre laptopokról, mobiltelefonokról és e-mail fiókokból. Az akcióban a bűnszervezet irányítójának 355 millió forint értékű luxusingatlanán túl a ruhák közé rejtett széfben talált 7,5 millió forintot, három gépjárművet és céges számlapénzeket foglaltak le, a bűnszervezet által okozott kárnak így mintegy kilencven százaléka megtérült. A nyomozók hét embert hallgattak ki gyanúsítottként. A bűnszervezet vezetőjét, két tagját és a szervezet tagjaként közreműködő könyvelőt is őrizetbe vették, a Pécsi Járásbíróság pedig elrendelte mind a négy ember letartóztatását. ", "site": "https://telex.hu/rovat/belfold"}
{"title": "\n        Fidesz: A kormányrendelet nem jelenti azt, hogy a kormány felépíti a Ligetben az épületeket\n       ", "body": "\nBár úgy volt, hogy a Civil Összefogás Fórum (CÖF) tagjai demonstrálni fognak a fővárosi közgyűlés szerdai ülésén a Liget-projekt mellett – legalábbis a sajtóban megjelent, hogy a szervezet kör-e-mailben buzdítja erre tagjait –, végül csak az ellentábor, a Liget-projektet ellenző Ligetvédők jelentek meg tucatnyian a közgyűlési teremben, ahol a többi között a Városligeti Építési Szabályzat módosítását tárgyalta és fogadta el a testület. A Ligetvédők tapssal jutalmazták azt a felszólalást, amelyikkel egyetértettek, Láng Zsolt, Fidesz-frakcióvezető hozzászólásába azonban többször belekiabáltak. A Városligettel kapcsolatban az önkormányzati választás után kialakult egy kompromisszum a főváros és a kormány között, aminek az volt a lényege, hogy a megkezdett épületeket befejezi a kormányzat, a még nem elkezdetteket pedig nem fogja megépíteni, amíg a főváros nem akarja. A fővárosi közgyűlés által szerdán elfogadott építésiszabályzat-módosítás a három még nem elkezdett épület, az új Nemzeti Galéria, a Magyar Innováció Háza és a Fővárosi Városligeti Színház esetében megszüntette ezek építési helyét, azaz lényegében lezárta a kérdést azzal, hogy ezek már nem fognak megépülni. Csakhogy egy nappal a döntés előtt (kedden) a Magyar Közlönyben megjelent egy kormányrendelet, ami előre hatálytalanította ezt a döntést. A három épület sorsa ezzel a közgyűlési döntés ellenére nyitva maradt. A közgyűlési vitában az ellenzéki Fidesz-frakció részéről elhangzott legfőbb érv az volt, hogy a friss kormányrendelet nem jelenti azt, hogy a kormány megépíti a három épületet, csak azt, hogy bízik abban, hogy egy másik városvezetés esetleg majd egyszer mégis akarni fogja ezek felépítését, ezért nem zárja le a kérdést. A városvezető koalíció legfőbb érve pedig az volt, hogy a budapestiek az önkormányzati választáson eldöntötték: zöldet akarnak a Városligetben, nem további épületeket, ezért le kell zárni ezt a kérdést. ", "site": "https://telex.hu/rovat/belfold"}
{"title": "\n        Hónapok óta nincs gáz egy soproni bérházban, és még hetekig nem is lesz\n       ", "body": "\nTizennégy bérlakásban élő soproni maradt gázszolgáltatás nélkül, amikor egy augusztusi vasárnap este szivárgás miatt a szolgáltató lezárta a főcsapot. Az önkormányzat villanyrezsókkal és villanykályhákkal átmeneti megoldást ugyan kínált a családoknak, de még hetekig tarthat, míg újra helyreáll a rend. Az udvar háborús képet mutat, a vezetékeket ki kell cserélni. Szabálytalanságokat és hiányosságokat, de leginkább elöregedett vezetékeket talált az a cég a soproni Petőfi tér 5. szám alatti házban, amit az önkormányzat, illetve cége, a Sopron Holding Zrt. megbízott a gázszolgáltatás helyreállításának munkájával. A ház lakói elmondták, augusztus 18-án, vasárnap este már csaknem tíz óra volt, amikor rendőrök, tűzoltók jelentek meg a ház udvarán. Kiderült, hogy a hátsó részben erős gázszagot érzett egy lakó, és felhívta a segélyhívót. A műszerek kimutatták a gázt, így a szolgáltató el is zárta a főcsapot. Azóta minden lakásban leszerelték még a gázórákat is. A lakók azt hitték, néhány nap, esetleg egy-két hét múlva helyreáll a rend, de nem ez történt. A tizennégy bérlakást ellátó vezetékrendszer feltárása során nemcsak elöregedett rendszert találtak, hanem több szabálytalanságot és hiányosságot is. A házban idősek és fiatalok egyaránt laknak, köztük egy hétgyermekes család is, ahol három generáció él két szobában. Számukra igencsak kevésnek bizonyult a segítségül kapott rezsó, de szereztek egy villanytűzhelyt. Amikor ugyanis kiderült, hogy hónapokig nem lesz gáz – így meleg víz és fűtés sem – az önkormányzat felmérte az igényeket, és ezek alapján elektromos fűtőtesteket, olajkályhákat és kétlapos villanyrezsókat osztottak ki a házban. Vannak lakások, ahol működik még a cserépkályha is, így elméletileg a ház felkészülten várja a telet. Bár azt egyelőre nem tudják, ki fogja fizetni a villanyszámlát. A kivitelező cég szerint még hetekig eltart a munka. A lakók azt nem értik, miért csak néhány munkást látni az udvar lövészárkokhoz hasonló gödreiben, úgy sejtik, emiatt halad lassan a helyreállítás. A vállalkozás szakembere viszont állítja, a munka jellege miatt nem tudnak gyorsabban haladni, s ez így lenne akkor is, ha kétszer ennyien lennének a Petőfi téri ház udvarában. Az viszont valószínűleg jó hír a lakóknak, hogy a cég elintézi a gázórák visszahelyezését. Ők fognak egyeztetni a szolgáltatóval és minden egyes bérlővel, így legalább a helyreállításnak ez a része reményeik szerint gyorsan és zökkenőmentesen megy majd. Egyébként a ház nagyon érdekes ingatlana Sopronnak. Az országban másodikként felépített kőszínházával átellenben álló épületet a soproniak ma is Pejacsevich-palotának ismerik, pedig igencsak messzire került már a nemesi, pláne főnemesi fényességtől. 1786-ban már biztosan állt az épület, akkor került verőczei gróf Pejachevich Károly tulajdonába. A ház különlegessége, hogy József nádor és felesége vendégeskedett itt 1800-1801-ben, és itt lakott az utolsó magyar király 1893–1896 között. A huszadik században aztán kisebb-nagyobb lakásokat alakítottak ki a belső udvart övező két szárnyban. Az épület ma is az önkormányzaté. ", "site": "https://telex.hu/rovat/belfold"}
{"title": "\n        16 halott, 848 új fertőzött itthon\n       ", "body": "\n(Ez a cikkünk az újság elindulása előtt a Telex Facebook-oldalán  jelent meg  október elsején.) Az elmúlt 24 órában 848-cal nőtt Magyarországon a járvány kezdete óta beazonosított koronavírusos fertőzöttek száma. Meghalt 16 beteg, erre legutóbb áprilisban volt példa, és csak egyszer regisztráltak egy napon belül ennél több halálesetet. 20 410 az aktív fertőzöttek száma, 757 koronavírusos beteget ápolnak kórházban, tegnaphoz képest 16-tal csökkent a számuk. A kórházban ápoltak közül 52-en vannak lélegeztetőgépen, ez kettővel kevesebb mint tegnap.         Forrás: Telex Mindenkinél, akinél felmerül a fertőzés gyanúja, térítésmentesen elvégzik a koronavírus kimutatására alkalmas PCR-tesztet – mondta az országos tisztifőorvos az operatív törzs szerdai sajtótájékoztatóján. Müller Cecília beszélt arról is, hogy csütörtöktől az iskolákban kötelező a testhőmérséklet-mérés. Az ehhez szükséges eszközök, hőmérők, hőkapuk rendelkezésre állnak – mondta. Azoknál a diákoknál, akiknek a testhőmérséklete 37,8 foknál magasabb, negyedórás várakozás után megismétlik a mérést, és ha akkor is ugyanez az eredmény, el kell hagyniuk az intézményt. Hatékonynak bizonyult a koronavírus ellen a favipiravir nevű japán antivirális gyógyszer, amellyel magyar betegeket is kezelhetnek. Az elmúlt fél évben Japánban végzett, tudományosan megalapozott klinikai vizsgálat adatai szerint a favipiravir hatóanyag-tartalmú Avigan tabletta a kezdődő tüdőgyulladással kezelt, középsúlyos állapotú koronavírusos betegekben megakadályozta a vírus szaporodását, és 12 nap alatt enyhítette az olyan klinikai tüneteket, mint például a láz vagy a légzészavar. „Az Avigan sikeresen akadályozta meg a betegek állapotának romlását, és ezzel sokuknál elkerülhetővé vált az intenzív terápiás kezelés” – mondta Kovács L. Gábor akadémikus, a favipiravir hazai klinikai vizsgálatait végző konzorcium vezetője. A hazai orvostudományi egyetemek klinikáin, valamint az Országos Korányi Pulmonológiai Intézetben megkezdődhet a gyógyszer felhasználása. Sok esetben küzdeniük kell a táppénzükért a járvány ellen harcoló egészségügyi dolgozóknak – erről beszélt a 24.hu-nak a Független Egészségügyi Szakszervezet elnöke. Soós Adrianna szerint ha kontaktkutatás során kiderül, hogy érintkeztek koronavírusos beteggel, akkor karantén vár rájuk, és mindössze 60 százalékos táppénzt kapnak. A jogszabály szerint 100 százalékos táppénz akkor járhat, ha foglalkozási megbetegedésről van szó, de ha nincs megbetegedés, csak karantén, akkor nem kapják meg a teljes összeget – mondta. Soós szerint a kórházak megbetegedés esetén sem szívesen indítják el a rendkívül körülményes és hosszadalmas eljárásokat, inkább lerázzák a dolgozókat azzal, hogy máshol, például vásárlás közben is elkaphatták a vírust. A FESZ elnöke szerint az sem ritka, hogy az eljárást nem indítják meg, inkább a dolgozót hibáztatják, mondván, ha jobban vigyázott volna, nem betegszik meg. Csehország után Szlovákia is a veszélyhelyzet kihirdetése mellett döntött, amely egyelőre 45 napig lesz érvényben. A veszélyhelyzet a tavaszival ellentétben általános lesz, nem csak az egészségügyre vonatkozik, az élet minden területére kiterjedhet. Általános veszélyhelyzet idején korlátozhatják a szabad mozgást, kijárási tilalmat rendelhetnek el, vagy belépési tilalmat veszélyes területre, és korlátozhatják a gyülekezési jogot is. Nagy-Britannia jó úton halad afelé, hogy október végéig a jelenlegi 300 ezerről 500 ezerre emelkedjen a naponta elvégezhető koronavírustesztek száma – mondta a brit miniszterelnök szerdán. Boris Johnson szerint a brit napi tesztelési kapacitás már most meghaladja Németországét, Franciaországét és Spanyolországét. A Magyarországnál hat és félszer nagyobb lakosságú Nagy-Britanniában eddig több mint 22 millió koronavírustesztet végeztek el, nálunk valamivel több mint 727 ezret. Johnson elmondta azt is, hogy négy hónapra elegendő raktárkészlet van az egészségügyi ellátórendszer dolgozói számára beszerzett maszkokból, szemvédőkből, steril köpenyekből és az ellátáshoz alapvetően szükséges egyéb védőeszközökből. Itt lehet megnézni  a hazai adatokat részletesebben bemutató infografikákat. ", "site": "https://telex.hu/rovat/belfold"}
{"title": "\n        A Századvég kikutatta, hogy továbbra is magabiztos a Fidesz előnye a Tiszával szemben\n       ", "body": "\nA Századvég legújabb pártpreferencia-kutatása szerint még mindig a Fidesz–KDNP vezeti a pártok rangsorát, közölte a Fidesz holdudvarába tartozó kutatóközpont az MTI-vel. A politikai szempontból aktív, választási részvételüket biztosnak vagy valószínűnek tartó magyarok körében 40 százalék a kormánypártok támogatottsága. Második helyen, 31 százalékkal áll a Tisza Párt, a harmadik helyen pedig ugyanúgy 6 százalékon áll a Mi Hazánk és a Magyar Kétfarkú Kutya Párt. Az MTI közleményében röviden csak annyit írnak a többi pártról, hogy azok támogatottsága a bejutási küszöb alatt van. A politikailag aktív állampolgárok 8 százaléka vagy nem válaszolt a kérdésre, vagy nem tudja, hogy ha most vasárnap lenne a választás, kire is szavazna. A Századvég a felmérést a politikai szempontból aktív, felnőtt magyar lakosság körében, ezer felnőtt megkérdezésével készítette  még októberben , de az nem derült ki, hogy még az október 23-i megemlékezések előtt vagy azok után. A közelmúltban több kutatóközpont mérései arra jutottak, hogy a Tisza Párt nagyon megközelítette a Fidesz–KDNP-t támogatottságban. A 21 Kutatóközpont a Partizán megrendelésére készített  mérése szerint  a biztos részvételt ígérő választók között a Tisza 42 százalékon, a Fidesz 40 százalékon áll. Fontos ugyanakkor hangsúlyozni, hogy ez a 2 százalékpontos Tisza-előny  hibahatáron belüli , úgyhogy nem érdemes belőle egyértelmű következtetéseket levonni. A Népszava megrendelésére végzett a  Publicus is  mérést nemrég, ők a biztos részvételt ígérők körében szintén 2 százalékpontos Tisza-előnyt mértek. A Nézőpont Intézet kutatása áll a legközelebb a most közölt Századvég-méréshez, eszerint a biztos szavazók körében komoly előnye van  még mindig a Fidesznek : őket 49 százalékon áll a Fidesz, a Tisza csak 34-en. ", "site": "https://telex.hu/rovat/belfold"}
{"title": "\n        Megnyitották a kiskunhalasi konténerkórházat, elkezdték átszállítani a betegeket\n       ", "body": "\n    Koronavírussal kapcsolatos hazai hírek egy helyen – október 1-jén.\n   \nMeghalt 16 beteg, 848 új fertőzöttet találtak Hatásosan enyhíti a koronavírus tüneteit egy japán gyógyszer Németország Csongrád-Csanád, Vas és Pest megyét is kockázatosnak minősítette 147 rendőr lett koronavírusos, a vírus a börtönökben is terjed A tanároknak is kötelező a lázmérés az iskolákban Az iskolák 4 százalékában rendeltek el rendkívüli szünetet vagy digitális oktatást Megnyílt a megnyitották a kontérekből épített kiskunhalasi járványkórház, 43 beteg került oda 11:19 – 43 beteget szállítottak át a járványkórházba Csütörtök délelőtt megnyitották a kontérekből épített kiskunhalasi járványkórházat, elkezdték átszállítani a betegeket a városi kórházból. Összesen 43 beteget szállítottak át, többségük részük igazoltan koronavírusos; vannak köztük, akik intenzív ellátást igényelnek, négyen vannak lélegeztetőgépen. Vannak olyan betegek is, akik jobb állapotban vannak, de súlyos társbetegséggel küzdenek. Dr. Szepesvári Szabolcs, a Semmelweis Kórház főigazgatója elmondta, az átszállításra a betegszám növekedése miatt volt szükség. A kórházigazgató szerint a mobilkórház teljes mértékben alkalmas a betegek ellátására. A járványkórház feladata lesz a Dél-Alföldi Régió koronavírusos betegeinek ellátása, maximum 150 beteget tudnak fogadni: 12 intenzív ágy van a legsúlyosabb állapotú betegek ellátására, legfeljebb 40-ig lehet bővíteni ezt a kapacitást. A biztonságos üzemeltetés érdekében Szegedről és Orosházáról, később Kecskemétről és Bajáról is kerülnek majd át orvosok és egészségügyi szakdolgozók a járványkórházba. ( hiros.hu ) Szabó Tímea, a Párbeszéd társelnöke korábban azt írta Facebook-bejegyzésében, hogy azért nincsenek még betegek a járványkórházban, mert nincs elég orvos az ellátásukra, az Emmi tagadta ezt. A mobilkórházat még áprilisban építették meg, két és fél hét alatt készült el. 11:04 – 147 rendőr lett koronavírusos, a büntetésvégrehajtásban 20 helyen jelent a vírus A rendőrségnél szeptember 25-én 147 fertőzöttet tartottak nyilván, míg a katasztrófavédelemnél eddig 21 esetet regisztráltak, öten már felgyógyult a fertőzésből. A katasztrófavédelem közlése szerint a tüneteket mutató dolgozóikat elkülönítik, a kontaktszemélyeket felmentik a munkavégzés alól. A fertőzések ellenére nincs fennakadás a szolgálat ellátásában, a kieső tűzoltók pótlását a szolgálati rend átszervezésével oldják meg. 20 hazai büntetés-végrehajtási intézményben találtak fertőzötteket, szeptember 29-ig 48 fogvartatott és 51 dolgozó fertőződött meg koronavírussal. A koronavírusos rabokat a Büntetés-végrehajtás Központi Kórházába, Tökölre szállították, ahol hatósági karanténba kerültek, mindannyian tünetmentesek. A dolgozók házi karanténba kerültek, nem igényelnek orvosi vagy kórházi ellátást. Az állomány körében 418 tesztet végeztek a megadott időpontig. ( Blikk ) 9:48 – Tanároknak is kötelező a lázmérés az iskolákban  Felkészültek az iskolák a belépéskor szükséges lázmérésre, közölte az Emberi Erőforrások Minisztériumának köznevelésért felelős államtitkára a Kossuth rádió Jó reggelt, Magyarország! című műsorában. Maruzsa Zoltán azt mondta: több mint 41 ezer digitális hőmérő kiosztását kezdték meg. Ahol 400 gyereknél többet kell egy kapun beengedni, ott hőkapukat telepítettek, így egyszerre 8-10 embert tudnak ellenőrizni. A lázmérést olyan helyen érdemes elvégezni, ahol az nagyobb tumultus nélkül megoldható. 37,8 Celsius-fok felett el kell különíteni a gyermeket, majd pár perc múlva meg kell ismételni a lázmérést, ha pedig másodjára is lázat mutat, értesíteni kell a szülőt. A tanároknak is kötelező a lázmérés az iskolába való belépéskor. Ha valakinél megállapítják belépéskor, hogy lázas, az még nem jelenti azt, hogy a koronavírus „megérkezett” az iskolába. Ebben az esetben értesíteni kell az orvost, és tesztelni kell. 9:35 – Németország Csongrád-Csanád, Vas és Pest megyét is kockázatosnak minősítette  Budapest és Győr-Moson-Sopron megye után Csongrád-Csanád, Vas és Pest megyét is felvették az új típusú koronavírus (SARS-Cov-2) terjedése miatt kockázatosnak minősülő területek listájára Németországban, írja az MTI. A Robert Koch országos közegészségügyi intézet (RKI) szerdán késő este frissített listájára egy sor további európai térség is felkerült, köztük a Romániában, Erdély északnyugati részén fekvő Kolozs (Cluj) megyét, a szlovéniai Koroska régiót és Belgium teljes területét. A kockázatos besorolás azzal jár, hogy az ilyen területről Németországba érkezőknek 14 napra házi karanténba kell vonulniuk, és értesíteniük kell a helyi egészségügyi hivatalt. Koronavírustesztet legkorábban az ötödik nap elteltével lehet készíttetni. Negatív lelet esetén az egészségügyi hivatal elrendelheti a karantén feloldását. 9:16 – Az óvodák 0,5%-ában és az iskolák 4%-ában kellett szünetet vagy online tanítást elrendelni Eddig a 2947 óvodai feladatellátási helyből 17-ben hirdettek rendkívüli szünetet, általában egy-egy csoportnak. Ez 0,57 százalékot jelent, mondta Maruzsa Zoltán köznevelési államtitkár a Kossuth rádiónak. A 3079 iskolából 7-ben volt rendkívüli szünet, és 118 esetben rendelt el az operatív törzs digitális munkarendet, jellemzően szintén egy-egy osztálynak. Ez arányaiban az iskolák 4 százaléka. Az elmúlt egy hónapban egyetlen intézményben sem alakult ki tömeges fertőzés. 9:00 – Lehet fűteni a mobil kórházat, és vezényelnek oda orvosokat is Nem igaz, hogy nem lehet fűteni a konténerekből épített kiskunhalasi járványkórházat, közölte a  Magyar Nemzetben  az Emberi Erőforrások Minisztériuma (Emmi). A 150 férőhelyes épület téliesítése nem azt jelenti, hogy a betegek komfortja ne volna tökéletes, írták. Szerdán Szabó Tímea, a Párbeszéd társelnöke a  Facebookon  azt írta: megkereste a kiskunhalasi járványkórház igazgatóját, aki arról tájékoztatta, hogy az épület fűthető, a sajtóban megjelent téliesítésnél a kórház tetején levő légtechnikai (fűtés-hűtés) csöveket kell majd megvédeni a nagy mennyiségű hótól, illetve az extrém fagytól. Előbbitől azért, mert a hó súlya eltörheti, az utóbbitól pedig, hogy ne repedjenek meg a csövek. Szabó Tímea ugyanakkor azt is írta, hogy azért nincsenek covidos betegek a legmodernebb orvostechnikai felszereléssel rendelkező, erre kijelölt járványkórházban, mert nincs elég ápoló és orvos, akit eddig át lehetett volna oda vezényelni. Az Emmi tagadta ezt. Azt írták: „A mobil járványkórház megnyitásához szükséges személyi állomány rendelkezésre áll, a betegszám emelkedésével természetesen vezénylési terv alapján további orvosok, szakdolgozók, ápolók, betegszállítók bevonása szükséges.” 8:00 – 12 nap alatt enyhíti a koronavírus tüneteit egy japán gyógyszer Hatékonynak bizonyult a koronavírus ellen a favipiravir nevű japán antivirális gyógyszer, amellyel magyar betegeket is kezelhetnek. Az elmúlt fél évben Japánban végzett, tudományosan megalapozott klinikai vizsgálat adatai szerint a favipiravir hatóanyag-tartalmú Avigan tabletta a kezdődő tüdőgyulladással kezelt, középsúlyos állapotú koronavírusos betegekben megakadályozta a vírus szaporodását, és 12 nap alatt enyhítette az olyan klinikai tüneteket, mint például a láz vagy a légzészavar. „Az Avigan sikeresen akadályozta meg a betegek állapotának romlását, és ezzel sokuknál elkerülhetővé vált az intenzív terápiás kezelés” – mondta Kovács L. Gábor akadémikus, a favipiravir hazai klinikai vizsgálatait végző konzorcium vezetője. A hazai orvostudományi egyetemek klinikáin, valamint az Országos Korányi Pulmonológiai Intézetben megkezdődhet a gyógyszer felhasználása. ( Telex Facebook-oldal. ) 8:00 – Meghalt 16 beteg, 848 új fertőzött Az elmúlt 24 órában 848-cal nőtt Magyarországon a járvány kezdete óta beazonosított koronavírusos fertőzöttek száma. Elhunyt 16 beteg, erre utoljára áprilisban volt példa, és csak egyszer regisztráltak egy napon belül ennél több halálesetet. 20 410 az aktív fertőzöttek száma, 757 koronavírusos beteget ápolnak kórházban, tegnaphoz képest 16-tal csökkent a számuk. A kórházban ápoltak közül 52-en vannak lélegeztetőgépen, ez kettővel kevesebb mint tegnap. ( Telex Facebook-oldal ) (Borítókép: A kiskunhalasi konténerkórház. Fotó: Ujvári Sándor / MTI) ", "site": "https://telex.hu/rovat/belfold"}
{"title": "\n        Elfogtak egy férfit, akit szexuális erőszakkal és gyerekpornográfiával gyanúsítanak\n       ", "body": "\nA Pest vármegyei nyomozók egy 37 éves férfit fogtak el – a Nemzeti Védelmi Szolgálat védelmi tisztjeinek közreműködésével –, akit szexuális erőszakkal és gyerekpornográfiával gyanúsítanak, írja az MTI. A Pest vármegyei Rendőr-főkapitányság azt közölte hétfőn  a Police.hu oldalon , hogy egy 9 éves kislány édesanyja tett feljelentést a rendőrségen ismeretlen tettes ellen, aki az elmúlt hetekben többször rávette gyerekét arra, hogy szexuális tartalmú képeket és videókat küldjön neki magáról. A nyomozók nagy erőkkel kezdték meg a gyanúsított azonosítását és felkutatását; közben kiderült, hogy nemcsak a kislány volt érintett a történetben, hanem annak hasonló korú barátnője is. Az idegen egy közösségi platformon szemelte ki áldozatait, eleinte ketten, majd hárman folytattak szexuális témájú beszélgetéseket, miközben a férfi rendszeresen arra kérte a lányokat, hogy magukról, nemi szervükről fotókat, sőt, több esetben videót küldjenek neki. Előfordult az is, hogy a pornográf felvételeken a kislányok önkielégítést végeztek, vagy egymással folytattak szexuális cselekményt – tették hozzá. A nyomozók a férfit fővárosi lakásában fogták el, és a nála tartott kutatásban a Nemzeti Védelmi Szolgálat kiberfelderítői is részt vettek, akik a lefoglalt telefon és adathordozók tartalmát jelenleg is elemzik. A gyanúsítottat őrizetbe vétele mellett hallgatták ki szexuális erőszak és gyerekpornográfia miatt, kezdeményezték letartóztatását, amit a bíróság elrendelt – áll a közleményben. ", "site": "https://telex.hu/rovat/belfold"}
{"title": "\n        Mostantól tárca nélküli miniszterként dolgozik Novák Katalin\n       ", "body": "\nAz Emberi Erőforrások Minisztériuma (Emmi) család- és ifjúságügyért felelős államtitkárából családokért felelős tárca nélküli miniszter lett, hivatalát október elsejétől tölti be. Novák Katalin szeptember 21-én tette le a miniszteri esküt a parlamentben, miután Orbán Viktor kormányfő javaslatára Áder János köztársasági elnök kinevezte.         Novák Katalin esküt tesz az Országgyűlés plenáris ülésén 2020. szeptember 21-én. Fotó: MTI/Koszticsák Szilárd Novák Katalin a Facebook-oldalán megjelent  friss posztjában  azt írja, céljai között szerepel: az elmúlt tíz év eredményeinek a megőrzése úgy, hogy a gazdag családtámogatási rendszer minden elemét megtarthassák; a gyermekvállalás és gyermeknevelés segítése minden gyermekre vágyó pár és gyermeket nevelő szülő esetében; a családokat támogató lehetőségek további bővítése, ezen belül a saját tulajdonú otthonhoz jutás kiemelt segítése. Mint írja, azért fog dolgozni, hogy a magyar családok életszínvonalát a járványhelyzet ellenére növelni tudják a következő másfél évben is. ", "site": "https://telex.hu/rovat/belfold"}
{"title": "\n        Tűz ütött ki egy hévízi szállodában\n       ", "body": "\nKisebb tűz keletkezett egy hévízi hotelben vasárnap éjjel, az épületet 388 embernek ideiglenesen el kellett hagynia – közölte az Országos Katasztrófavédelmi Főigazgatóság (OKF) az MTI-vel. A Kossuth Lajos utcában található épület alagsorában a liftház panelja gyulladt ki, a szálloda füsttel telítődött, a tűzoltóknak át kellett szellőztetniük a hotelt. A lakók már visszatérhettek szobáikba –  tájékoztatott  az OKF hétfő hajnalban. ", "site": "https://telex.hu/rovat/belfold"}
{"title": "\n        Az óbudai polgármester szerint az előző vezetés tudott a pedofil óvónő ügyéről, mégsem tettek semmit\n       ", "body": "\nTöbb hónapos belső vizsgálat után derült ki, hogy noha a korábbi önkormányzati vezetés állítólag tudott annak az óbudai óvónőnek az ügyéről, aki amellett, hogy gyermekpornográf felvételeket készített a rábízott óvodásokról, élettársával szexuálisan bántalmazta az unokahúgát, mégsem tettek semmit. Óbuda-Békásmegyer polgármestere, dr. Kiss László szeptemberben zárta le a belső vizsgálatot, amely során súlyos mulasztásokat és visszaéléseket találtak. Tűrhetetlennek nevezte, ahogy eljártak, és a kerület hivatalos  honlapján  megjelent írás szerint az ügy feltárása után most a megoldáson dolgoznak. A dark weben terjesztették a felvételeket A Készenléti Rendőrség Nemzeti Nyomozó Iroda Kiberbűnözés Elleni Főosztálya nemzetközi együttműködéssel 2019 márciusában azonosított egy III. kerületi óvónőt és az élettársát, akik a gyanú szerint a nő gyermekkorú unokahúgát szexuálisan bántalmazták. A nyomozók az eljárás során bizonyítékokat találtak arra vonatkozóan is, hogy a gyanúsított óvónő a munkahelyén is készített gyermekpornográf felvételeket több rábízott óvodásról. Különböző vizsgálatokat követően további gyermekpornográf tartalmú kép- és videófelvételeket találtak a nyomozók az informatikai eszközökön is. A nyomozás  megállapította , hogy a férfi a saját gyermekükkel is folytatott szexuális cselekményeket. A két gyanúsított a dark weben különféle pedofil fórumokon terjesztette a szexuális visszaéléseikről készített gyermekpornográf felvételeket. A nő és a férfi ellen indult nyomozást már lezárták, még áprilisban vádemelési javaslattal megküldték az iratokat az ügyészségnek. „Bizonyítékunk van arra, hogy az Önkormányzat korábbi vezetése folyamatos tájékoztatást kért és kapott az ügy részleteivel, érintettjeivel kapcsolatban. Ahelyett azonban, hogy a gyermekvédelmi szabályok kidolgozását sürgették volna, vagy segítették volna az óvodai dolgozók felkészítését a szexuális visszaélések megelőzésére, a bántalmazás jeleinek felismerésére, okunk van feltételezni, hogy arra vonatkozóan tettek lépéseket, hogy az eset ne derüljön ki”  – mondta az Óbuda.hu-nak dr. Kiss László polgármester. Hozzátette, a képviselő-testület tájékoztatása is elmarad. „Semmi sem utal arra, hogy bármiféle pszichológiai segítséget ajánlottak volna fel az érintett szülőknek, óvodapedagógusoknak, sőt: a történtek ismeretében az óvodapszichológusi létszám csökkentését indítványozták és fogadtatták el a képviselő-testülettel (mely javaslatot testületi tagként nem támogattam). Súlyos egyéni felelősség terheli őket”  – állítja. Szabályozták a videó- és képkészítést az óvodákban A belső vizsgálat már a korai szakaszban komoly hiányosságokat tárt fel, ezért polgármesteri utasításra már idén májusban szabályozták a kerületi önkormányzati fenntartású óvodákban történő videó- és képfelvétel-készítést, valamint az óvodai alkalmazottak telefonhasználatát, illetve meghatározták feladatként az óvodapedagógusok képzését is. Továbbá, csakugyan polgármesteri utasításra az önkormányzati fenntartású kerületi óvodák meghatározott éves kiemelt feladata lett idén „a gyermekbántalmazás tüneteinek korai felismerése, a prevenció fontossága”. A polgármester beszélt arról is, hogy a belső vizsgálat lezárását megelőzően felvették a kapcsolatot a Hintalovon Gyermekjogi Alapítvánnyal. „A szakértelmükre és széles körű, nemzetközi tapasztalataikra építve olyan közép- és hosszú távú programok kidolgozásába kezdtünk, amelyek a jövőben elejét vehetik minden hasonló esetnek.” Kiss elmondta, hogy a meglévő kommunikációs csatornák fejlesztésével vagy újak kiépítésével szeretnék elérni, hogy senki ne maradjon egyedül, ha támogatásra van szüksége. „Mindenki számára egyaránt biztonságos környezetet szeretnénk teremteni, olyat, amelyet nem árnyékolnak be nehéz tabuk” – fogalmazott. Tud segíteni! Ha tudomása van bajba jutott, bántalmazott gyerekről, vagy aggódik, mert felmerül ennek a gyanúja, hívja a Gyermekvédő Hívószámot, a 06 (80) 212-021-et! A hívás anonim, ingyenes, és a szám a nap 24 órájában él. A veszélyeztettségről szóló jelzést a hívásokat fogadó szakemberek továbbítják az illetékes hatóság felé. A Szociális és Gyermekvédelmi Főigazgatóság által működtetett szolgáltatásról  itt talál bővebb információt . ", "site": "https://telex.hu/rovat/belfold"}
{"title": "\n        Vége az őszi melegnek, fagyos hajnalok jöhetnek\n       ", "body": "\nBár a hétvége gyönyörű napos, őszi idővel és tavaszi meleggel zárult, és kevés helyen maradt 20 fok alatt a csúcshőmérséklet, nincs sok hátra ebből a napos, nyugodt, meleg időből,  írja az Időkép . A lap szerint a jelenlegi számítások szerint a jövő hét második felétől, végétől lehűlés kezdődik. Sokfelé fagyos hajnalok jönnek, a nappali maximumok pedig 10 fok alatt maradhatnak. November első napjaiban az eső mellett a magasabb pontokon pedig hóba válthat a csapadék. A HungaroMet szerint az elkövetkezendő napokban a napsütés, valamint a köd és rétegfelhőzet csatázik majd. Ezek közül egyre inkább az utóbbiak győzedelmeskedhetnek. A hét vége felé érkezhet egy kis dinamika időjárásunkba. A nyugatról keletre vonuló frontok pályái továbbra is az északi területeket érintik, de ez lényegesen nem befolyásolja időjárásunkat, inkább az anticiklon, ami középpontjával megint a kontinens belső területei felé húzódik, ez ősszel azt jelenti, hogy a köd és a rétegfelhőzet éjszaka terjeszkedik, nappal pedig ritkul, ez várható itthon is. Hétfőn a rétegfelhőzet és a köd csak komótosan ritkul, sőt, helyenként tartósan meg is maradhat. Szitálás a felhős tájakon nem kizárt. A hőmérséklet a felhősebb helyeken a 14-17, a naposabb területeken a 18-21 fokos tartományban alakul. A hét további részében szerdán nagy eséllyel már csak kevés helyen süt ki a nap. Az éjszakák fagymentesek lesznek, a felhős részeken az átlagosnak nagyjából megfelelő hőmérsékletre, a napos részeken viszont jóval melegebb időre van kilátás. A HungaroMet szerin ugyan hét vége felé érkezik egy lehűlést okozó hidegfront, ennek mértékébe azonban még korai lehet belemenni, rendkívül bizonytalan ugyanis az előrejelzés. ", "site": "https://telex.hu/rovat/belfold"}
{"title": "\n        Elkezdődött a Matteo Salvini elleni bírósági eljárás\n       ", "body": "\nGiuseppe Conte olasz miniszterelnököt is beidézte meghallgatásra a szicíliai miniszteri bíróság a Liga párt vezetője, Matteo Salvini ellen egy migránscsoport feltartóztatása miatt indított eljárásban, írja az MTI az olasz sajtó jelentése alapján. Matteo Salvini az első bírósági tárgyalás után azt mondta, kiderült, hogy nem egyedül döntött, és szabályszerűen járt el. Az első előzetes tárgyalás négy órán át tartott, az eljárás a Gregoretti katonai hajóval érkezett menekültek tavaly júliusban történt feltartóztatásának ügyéről szól. A miniszteri bíróság úgy döntött, hogy az ügyben további üléseket tart, és tanúként akarja meghallgatni a miniszterelnök mellett a volt és jelenlegi kormány több tagját, közöttük a Salvini vezette Liga párt volt szövetségese, az Öt Csillag Mozgalom (M5S) vezetőjét, Luigi Di Maiót, Luciana Lamorgese jelenlegi belügyminisztert, valamint Elisabetta Trenta volt védelmi minisztert és Danilo Toninelli volt közlekedésügyi minisztert, aki a kikötőkért volt felelős.         Matteo Salvini 2020. október 3-án Cataniában.Fotós: Alberto Pizzoli/AFP Giuseppe Contét, Danilo Toninellit és Elisabetta Trentát november 20-án hallgatják meg; Luciana Lamorgesét, Luigi Di Maiót és az EU-nál akkreditált olasz nagykövet Maurizio Massarit december 4-én. Salvini szerint Olaszország szégyenletes képet nyújt az egész világ előtt azzal, hogy eljárást indított egy kormánydöntéseket végrehajtó miniszterrel szemben. Védőügyvédje, Giulia Bongiorno szerint a bíróság elfogadta a védelem álláspontját, miszerint Salvini belügyminiszterként a kormánynak az Európai Tanáccsal egyeztetett migrációs eljárását követte, amelynek értelmében nem számít kötelezőnek a menekültek azonnali partra szállítása, erre ugyanis két hét áll rendelkezésre. „Salvini nem hagyta magára a hajót, és nem ejtette túszul a migránsokat” – mondta Bongiorno. A Corriere della Sera napilap szerint a vádemelést civilszervezetek szorgalmazzák, akik a Gregoretti-hajóval érkezett menekülteket képviselik. A La Repubblica szerint nehéz jogilag megmagyarázni, mi a különbség a tavaly nyáron egymás után érkező hajók között, miután egyik esetében vizsgálat indult Salvini ellen, más hajók esetében viszont nem. Salvini a bírósági meghallgatás után csatlakozott az épületnél rendezett, személye melletti szolidaritási tüntetéshez. Giorgia Meloni, az Olasz Testvérek (FdI) párt elnöke szerint a baloldal politikai perrel támadja Salvinit, akinek védőügyvédje kerekesszékben távozott a bíróságról, miután a régi épület egyik márványdarabja ráesett a lábára. A Liga vezetője iróniával kijelentette, hogy ezért most az igazságügyi miniszter ellen is emeljenek vádat. ", "site": "https://telex.hu/rovat/kulfold"}
{"title": "\n        Putyin reméli, a Nyugat megértette: a NATO ellen is hadba léphetnek, ha Oroszországot elérő fegyvereket adnak Ukrajnának\n       ", "body": "\nVlagyimir Putyin orosz elnök reméli, a Nyugat meghallotta figyelmeztetéseit annak következményeiről, ha Ukrajnának engedélyeznék a támadásokat mélyen az orosz területek ellen, írja a  TASZSZ orosz állami hírügynökség . Az orosz állami televízióban egy újságíró azt kérdezte Putyintól, hogy vajon a Nyugat megértette-e az orosz elnök korábbi figyelmeztetését erről. Putyin azt válaszolta: „nekem erről nem jeleztek vissza, de remélem, hogy meghallották, mert ebben az esetben bizonyára nekünk is meg kell majd hoznunk bizonyos döntéseket”. Putyin elmondta: az ukrán hadsereg önállóan nem tud nagy pontosságú (és hatótávolságú) fegyvereket használni. Erre csak a NATO-országok szakemberei képesek, mivel ehhez műholdas felderítés szükséges, és ezzel a képességgel Ukrajna nem rendelkezik. Volodimir Zelenszkij ukrán elnök régóta próbálja elérni a nyugati szövetségeseknél, hogy a jelenleginél nagyobb hatótávolságú rakétákkal támadhassák az Oroszország területén lévő lőszerraktárakat, távolabbi rakétakilövő állásokat és utánpótlási vonalakat – ez  az ukrán elnök győzelmi tervének  egyik sarokpontja. Szeptember 12-én Vlagyimir Putyin az Ermitázsban rendezett kulturális fórumon  azt mondta : ha Ukrajnának lehetővé teszik a nagy hatótávolságú fegyverek bevetését Oroszország belső területei ellen, „az azt jelentené, hogy a NATO-országok – az Egyesült Államok és az európai országok – háborúban állnak Oroszországgal. És ha ez a helyzet, akkor, szem előtt tartva a konfliktus lényegének megváltozását, megfelelő döntéseket fogunk hozni a ránk leselkedő fenyegetésekre válaszul.” Szeptember 25-én Vlagyimir Putyin az orosz Biztonsági Tanács ülésén bejelentette:  megváltoztatják az ország nukleáris doktrínáját . Eszerint akár atomfegyvert is bevethet Oroszország, ha egy atomhatalom által támogatott, de atomfegyverrel nem rendelkező ország támadja meg. Ukrajna eddig rövid hatótávolságú, 300 kilométeres távolságra bevethető precíziós fegyvereket (HIMARS) kapott, amelyekkel csak az orosz határ menti területeket érheti el. A távolabbi célpontok ellen a brit Storm Shadow robotrepülők és az amerikai ATACMS ballisztikus rakétarendszer bevetése szükséges. Előbbi 560, utóbbi 300 kilométeres hatótávolságú. Az ATACMS rakéták hatékonyak, de drágák, darabonként egymillió dollárba kerülnek, így csak jól feltérképezett célpontok ellen van értelme bevetni őket – már ha Washington is hozzájárul ehhez. Az USA csak úgy engedélyezte ezeknek a fegyvereknek a használatát, ha azokat nem vetik be oroszországi célpontok ellen. A nagy hatótávolságú rakéták hatóereje ennél egy nagyságrenddel feljebb, 5000 kilométernél kezdődik, de ilyenekkel nem rendelkezik Ukrajna. ", "site": "https://telex.hu/rovat/kulfold"}
{"title": "\n        Eladták a házukat, hogy egy évig vitorlázzanak, a járvány sem állíthatta meg őket\n       ", "body": "\n    Az olasz Barberis család közel egy évtizede vitorlázik három gyerekkel és egy kutyával keresztül-kasul Európa tengerein. 2020 elején úgy döntöttek, hogy a pár hónapos utazások után kipróbálják, milyen egy egész évet a vizen tölteni, és közben bejárni a világot. Úgyhogy év elején el is adták a lombardiai házukat, és elkezdték tervezni az utazásukat. Aztán persze jött a koronavírus, ami keresztülhúzta a számításukat, de ennek ellenére végül nekivágtak október elején.\n   \n„Természetesen nagyon meg vagyunk ijedve” – nyilatkozta a  CNN -nek Sara Barberis. Férjével eredetileg júniusra tervezték az indulást, akkor viszont még olyan rossz volt a járványhelyzet, hogy úgy döntöttek, várnak egy kicsit az egyévesre tervezett vitorlásútjukkal. Bár a vírus újfent tombol, de a család végül nem akart tovább halogatni, mert attól tartottak, hogy a végén még felélik a direkt az úthoz eladott házukból származó tartalékaikat. Barberisék október 2-án ki is futottak a tengerre, az utat pedig végig dokumentálják közösségi oldalaikon. A három gyermekes család egy 17 méter hosszú, Shibumi nevű vitorlással hajózik. A kétárbócos hajót az elmúlt hónapokban teljesen felújították, és négy kabint építettek a belsejébe. Ettől függetlenül a Shibumi már kipróbált hajó: évek óta jártak vele a Földközi- és az Égei-tengeren. Legfrissebb híreinkért kattintson ide! Koronapara Barberisék a terv szerint az északnyugat-olaszországi Ligúriában található La Speziából futottak ki, és először a spanyol Baleár-szigetekre, majd Gibraltár felé veszik az irányt. Ezt követően vágnak neki az Atlanti-óceánnak. Kikötnek majd a Kanári-szigeteken, a Zöld-foknál, és ha a széljárás kedvez nekik, év vége felé átkelnek az Atlanti-óceánon, és a karibi térséget fedezik majd fel. Hogy onnan merre tovább, azt pedig majd meglátják.         A Shibumi nevű vitorlásFotó: Sailing Shibumi A család viszont felkészült rá, hogy változtatniuk kell majd a terven. Ha elérik a Kanári-szigeteket, felmérik, mennyire súlyos a helyzet a Karib-tengeri térségben. „Nincs értelme odamenni, hogy ha olyan rossz a helyzet, hogy hónapokig a hajón kell rostokolnunk. Ha csupán élelemért mehetünk a partra, és nem köthetünk ki rendesen, akkor kihagyjuk az előttünk lévő lehetőségeket, és nem is lesz értelme az utazásnak” –  mondta  Sara Barberis. Elmondása szerint a család maszkban és kesztyűben lép majd a partra, az út nagy részében a fedélzeten esznek, és kevésbé látogatott strandok és kikötők közelében vetik ki a horgonyt. Három gyerek, egy kutya A finoman szólva vakmerő vállalkozást nem csak a koronavírus bonyolítja meg, hanem az is, hogy Stefano és Sara Barberis mindhárom gyerekét és kutyáját is magával viszi. Persze felkészültek az utazásra: a gyerekek már pár hónapos koruk óta rendszeresen részt vettek a több hónapig tartó hajóutakon. Iago tizenegy, Nina nyolc, Timo pedig hároméves. A CNN-nek Barberisék azt mondták, azért viszik magukkal a gyerekeiket, mert az út kihagyhatatlan élettapasztalatokat és tanulási lehetőségeket kínál nekik, és a koronavírus-járványtól függetlenül most van itt az ideje az utazásnak. A pár ugyanis attól tart, hogy gyerekeik később elveszítik az érdeklődésüket az utazás iránt.         A család világ körüli útjára való felkészülésének része volt egy kéthónapos görögországi tréning 2019-ben. Utána adták el milánói otthonukat, és vágtak neki a 10 hónapig tartó előkészületeknekFotó: Sailing Shibumi A gyerekek egyébként ugyanúgy kiveszik a részüket a vitorlás körüli teendőkből, mint szüleik, sőt: egyes feladatokat ők  könnyebben el tudnak végezni . Őket például egyszerűbben fel lehet húzni kengyellel az árbócra. Emellett sok más dologgal is le tudják őket foglalni, kezdve a kalózosditól a búvárkodáson át a házi feladatokig. Az utazás azonban nem csupán egy családi vakáció. Barberisék még a Földközi-tengeren tett utazásaik során tapasztalták meg, hogy milyen rossz hatással van az élővilágra a klímaváltozás. Ezért az utazásuk egyben egy külön projekt is, „Floating Lab” azaz „úszó laboratórium” néven. Az út során vízmintákat vesznek, megfigyelik az élővilágot, és feljegyzik az energia- és vízfogyasztásukat is. Az erről készült videókat és infografikákat olasz iskolásoknak vetítik majd le, hogy terjesszék a környezettudatos életmódot. Az utazás tudományos részében Stefano Barberisnek kiemelt szerepe lesz, ő ugyanis atomfizikus. Ez veszélyes? A család utazása egyébként elég megosztó téma lett az olasz közösségi médiában. Sokan kritizálták őket, amiért „veszélybe sodorják a gyerekeiket, sőt a kutyájukat is”. „Önzőnek neveztek minket, amiért magunkkal visszük őket, de én inkább akkor érezném magam önzőnek, ha ketten mennénk a férjemmel. A milánói autópálya is veszélyes, mégsem üldögél mindenki otthon a kanapén” – fejtette ki véleményét a családanya. A  honlapjukon  külön cikket is szenteltek ezért annak, hogy tisztázzák: a gyerekek biztonságban vannak a hajón, és egyébként is életre szóló élmény és tapasztalat lesz nekik az utazás.         Fotó: Sailing Shibumi A család ráadásul tényleg felkészült mindenre. A  Corriere  olasz lap szerint Sara és Stefano húsz éve vitorláznak, sőt a közös hobbi hozta őket össze. Az évek során többször is úgy alakították a szülési és apasági szabadságaikat, nyári szüneteket, hogy minél több időt tölthessenek a fedélzeten. Sara Barberis szerint a hajón minden vészhelyzet esetén szükséges felszerelés megtalálható. Azt a két-három hetet leszámítva, amikor az Atlanti-óceánon kelnek át, a család a partok közelében fog utazni, emelett pedig megvan hozzá a kellő technikai felszerelésük is, hogy baj esetén bárhol értesíteni tudják a helyi hatóságokat. A  CNN -nek nyilatkozó Maurizio Martini olasz vitorlásszakértő szerint a Barberis család jó eséllyel könnyen átkel az óceánon, az időjárás ugyanis kedvező lesz az elkövetkezendő időszakban. Az éghajlatváltozás viszont előidézhet helyenként trópusi viharokat, illetve meghosszabbodhat a hurrikánszezon. Emellett nagy a teherhajó-forgalom, és sok a műanyag szemét a tengerben, ezekkel pedig még meggyűlhet a Shibumi baja. A legnehezebb szakasznak az átkelést tartotta a Gibraltári-szoroson, még az óceán előtt.         A tervezett útvonal 2020 őszénFotó: Sailing Shibumi / shibumi.it És mihez kezd a család, ha véget ér az utazás, és visszatérnek Olaszországba? Jó kérdés, hisz tulajdonképpen megszűnt a lakhatásuk. A barátok és rokonok viszont többen is felajánlották, hogy segítenek, sőt, Sara édesapja a lakókocsiját is kölcsönadná addig, amíg a család nem talál magának új helyet. Ez viszont még jó messze van időben, így Barberisék nem aggódnak előre, inkább élvezik a pillanatot. ", "site": "https://telex.hu/rovat/kulfold"}
{"title": "„Szexet akarok tőled, azonnal!”– szakítása után gátlástalan ajánlatokkal bombázzák Tolvai Renit - 18+ ", "body": "Alig szakított Kállay-Saunders Andrással, máris gátlástalan ajánlatokkal bombázzák Tolvai Renit. \nSzexajánlatokkal bombázzák Tolvai Renit. Szeptember elején derült ki, hogy az énekesnő és párja, Kállay-Saunders András  hosszú évek után szakítottak . Reni legújabb Instagram-fotója alatt pedig már gátlástalan felajánlásokat kap.                  View this post on Instagram                         A post shared by TR (@tolvaireni) Olvastam, hogy te is szingli vagy? Igaz ez? Mert ha igaz... sürgősen találkoznunk kellene! Te is így gondolod? Mondjuk egyszer találkoztunk!!! Lehet, hogy te nem emlékszel rám... De én igen!  – írta az egyik követője az énekesnőnek, majd így folytatta: Szexet akarok veled! AZONNAL! :D Kár, hogy Angliában élek! De jöhetnél ide hozzám... ha gondolod! Reni természetesen nem reagált az illetlen hozzászólásokra. ", "site": "https://www.borsonline.hu/cimke/tolvai-reni"}
{"title": "Gyászol Tolvai Reni: Hiányzol örökre! ", "body": "Az énekesnő elhunyt édesapjának üzent. \nTolvai Reni édesapja négy évvel ezelőtt hunyt el. A férfi 52 éves volt, jó fizikummal rendelkezett és semmi jel nem utalt arra, hogy baj történhet. Egy családi nyaraláson voltak, amikor  hirtelen rosszullét fogta el . Fájlalta a mellkasát és arra panaszkodott, hogy zsibbad a mellkasa, Reni és édesanyja azonnal  mentőt hívtak, de az édesapja hallani sem akart arról, hogy kórházba szállítsák . A mentősök távozása után Reni apukája összeesett és  már soha többé nem ébredt fel . A túlvilágra üzent Az énekesnő most az Instagram-oldalán megosztott posztban köszöntötte fel édesapját születésnapja alkalmából. Boldog Születésnapot, apu! Hiányzol örökre  – írta édesapja fotója mellé Reni.                 A bejegyzés megtekintése az Instagramon                         TR (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Hónapokkal a szakítás után Tolvai Reni elárulta, milyen a tökéletes férfi számára ", "body": "Tolvai Reninél rákérdeztek, milyen számára a tökéletes férfi. Csattanós választ adott. \nBombaként robbant a hír szeptemberben,  véget ért Tolvai Reni és Kállay-Saunders András tizenegy éve tartó szerelme . A énekesek még a Megasztár 5. alatt szeretettek egymásba. Reni most az Instagram-oldalán válaszolt követői kérdésekre, és egyik rajongója - kisebb helyesírási hibával -, de azt kérdezte tőle, milyen számára a tökéletes férfi. Hát, azért tudjon írni legalább 1 nyelven - adott csattanós választ az énekesnő. Fotó: Instagram ", "site": "https://www.borsonline.hu/cimke/tolvai-reni"}
{"title": "Ágyban fotózták le Tolvai Renit, ruha sem volt rajta, csak egy törölköző ", "body": "   Az ilyen fotókért érdemes követni Reni oldalát! \nTolvai Reni nagyon büszke az alakjára, szerencsére sokszor meg is mutatja a rajongóinak. Most éppen a reggeli készülődésben, fürdés után készített magáról képet. Az énekesnő törölközőbe csavarva mutatta meg, milyen látvány fogadja azt a szerencsést, aki mellette ébred.                  A bejegyzés megtekintése az Instagramon                         TR (@tolvaireni) által megosztott bejegyzés   ", "site": "https://www.borsonline.hu/cimke/tolvai-reni"}
{"title": "\n        Kilenc évet kapott az áldozatait szifilisszel megfertőző szlovákiai pedofil\n       ", "body": "\nMásodfokon súlyosbították annak a szlovákiai férfinak a büntetését, aki édességgel csábított el kisfiúkat, és a kunyhójában megerőszakolta őket –  számolt be az esetről az Újszó.com.  A szobránci járásból származó férfit előbb a nagymihályi bíróság ítélte el hét évre, ezt Kassán módosították, és kilenc évet kapott. Az orális és anális aktusok során összesen kilenc gyermeket fertőzött meg szifilisszel, néhányról fényképeket is készített a mobiltelefonjával. Mindegyik áldozat fiú volt, írta az újság. Az ítélet jogerős, a férfi az előző heteket már letartóztatásban töltötte. ", "site": "https://telex.hu/rovat/kulfold"}
{"title": "\n        Trump korábbi tanácsadója és több republikánus szenátor is koronavírusos\n       ", "body": "\nA koronavírussal diagnosztizált Donald Trump amerikai elnököt Remdesivirrel kezelik a bethesdai Walter Reed katonai kórházban, írja a  Guardian . Az elnök orvosa, Sean Conley arról számolt be, hogy az elnök jól van, nincs szüksége oxigénre, megkapta a gyógyszer első dózisát és pihen. (Itt találja a Telex legfrissebb híreit! ) A kísérleti gyógyszernek számító Remdesivir vészhelyzetekben való használatát még májusban engedélyezte az amerikai Élelmiszer-, és Gyógyszerfelügyelet (FDA). Az első tesztek alapján a gyógyszernek köszönhetően a betegek 31 százalékkal rövidebb idő alatt épülnek fel a fertőzésből. A  CNN -nek nyilatkozó Sanjay Gupta egészségügyi szakértő azt mondta, hogy az antitestterápia és a Remdesivir használata egy bizonyos fokú aggodalomra utal. Szerinte ezt támasztja alá, hogy csak az elnök kapta meg ezeket a gyógyszereket, a felesége nem. Az amerikai elnök magyar idő szerint péntek reggel  jelentette  be a Twitteren, hogy ő és Melania Trump is koronavírusos, mindkettőjük tesztje pozitív lett. Trumpot még aznap átszállították a Washingtonhoz közeli Walter Reed katonai kórházba. Az első hírek szerint Trump elővigyázatosságból kapott egy adagot a Regeneron biotechnológiai cég antitestekre épülő kísérleti készítményéből, aminek még zajlanak a klinikai tesztjei. Ezenkívül cinket, D vitamint, melatonint és aszpirint is kapott.         Kellyanne Conway (k), az elnök volt főtanácsadója a beiktatási eseményen 2020 szeptember 26-ánFotó: Chip Somodevilla / Getty Images / AFP Trump pénteken egy videót is  közzétett  a Twitteren. „Mindenkinek szeretném megköszönni a rengeteg támogatást” – mondta ebben, hozzátéve, hogy szerinte elég jól van, de biztosra akarnak menni. A videót még azelőtt vették fel, hogy beszállították volna a kórházba. Trump környezetében további fertőzöttek azonosítottak: Kellyanne Conwaynél, az elnök volt főtanácsadójánál és Thom Tillis észak-karolinai republikánus szenátornál mutatták ki a vírust. Mindketten jelen voltak azon a múlt heti eseményen a Fehér Ház Rózsakertjében, ahol Trump bejelentette Amy Coney Barrett alkotmánybírói jelölését. Amy Coney Barrett még nyáron esett át a koronavírus-fertőzésen. A  Sky News  információi szerint a Trump-házaspáron kívül még legalább öten fertőzödtek meg a több száz fős ünnepségen, ahol a felvételek tanúsága szerint tömök sorokban ültek a vendégek, alig néhányan viseltek maszkot, többen ölelkeztek a bejelentés után. Trump és felesége sem viselt maszkot akkor. A  Politico  úgy tudja, hogy korábban Trump kampányfőnöke, Bill Stepien és Hope Hicks, Trump tanácsadója is megfertőződött. A  BBC  még további három fertőzöttet azonosított Trump környezetében, köztük Mike Lee republikánus szenátort. ", "site": "https://telex.hu/rovat/kulfold"}
{"title": "\n        A bevándorlást kritizáló Elon Muskról kiderült, hogy illegálisan kezdett Amerikában dolgozni\n       ", "body": "\nA dél-afrikai születésű Elon Musk illegálisan kezdett el dolgozni az Egyesült Államokban, amikor beindította az első amerikai vállalkozását –  írta meg szombaton a Washington Post  hivatalos iratok és a történteket ismerők beszámolói alapján. Az ügyre Joe Biden amerikai elnök is reagált. Musk azzal a céllal érkezett Amerikába a kilencvenes évek közepén, hogy a Stanford Egyetemen tanuljon, ehhez kapott diákvízumot, amellyel nem vállalhatott volna munkát. A tanulmányait azonban nem kezdte meg, ehelyett a testvérével megalapította a Zip2 nevű céget. A cég befektetői azonban attól tartottak, hogy az alapítót kiutasíthatják az országból, ezért határidőt szabtak neki, hogy szerezze dolgozói vízumot. Erre végül 1996-ban került sor. A Zip2-t egyébként Muskék 1999-ben 300 millió dollárért adták el, ez az üzlet alapozta meg azt az utat, amelynek a végére Musk a Tesla és a SpaceX vezéreként és az azóta X-re átnevezett Twitter tulajdonosaként rendkívül nagy befolyásra tett szert, és mára a világ leggazdagabb emberévé vált. Biden egy szombati pittsburgh-i demokrata kampányrendezvényen álszentséggel vádolta Muskot, amiért Donald Trump republikánus elnökjelölt prominens támogatójaként úgy vált az utóbbi időben a migráció és a nyílt határok éles kritikusává, hogy közben épp ő maga kezdett el illegálisan dolgozni az országban –  írja a CNBC . „A világ leggazdagabb emberéről kiderült, hogy illegális munkavállaló volt, amikor ide jött. Iskolába kellett volna járnia, amikor diákvízummal érkezett. Nem járt iskolába. Megszegte a törvényt. Aztán mindenféle »illegális bevándorlóról« beszél, akik felénk jönnek” – mondta az elnök, majd Trumpot és a republikánusokat is kritizálta, amiért nem fogadták el a szerinte a határproblémákat megoldó törvényt. „Ma kevesebb ember lépi át illegálisan – vagy bárhogyan – a határt, mint Trump harmadik elnöki éve óta bármikor” – tette hozzá. Musk mára  Trump kampányának leghangosabb támogatójává lépett elő , legutóbb például azzal keltett nagy feltűnést, hogy egészen novemberig  mindennap egymillió dollárt ad  egy olyan, valamelyik  csatatérállamban  élő választónak, aki aláírja az alkotmányvédelminek nevezett petícióját (amely a szövetségi igazságügyi minisztérium szerint törvénysértő lehet). A  Wired szerint  Musk négy hónap alatt több mint 32 millió megjelenést hozott Donald Trumpnak az X-en azzal, hogy a szervezete 166 ezer dollárért vett olyan hirdetéseket a saját cégétől, amelyek a republikánus elnökjelölt támogatására buzdítanak. ", "site": "https://telex.hu/rovat/kulfold"}
{"title": "\n        Legalább 12 ember eltűnt a franciaországi áradásokban\n       ", "body": "\nTucatnyi ember tűnt el Franciaország délkeleti részén az elmúlt napok felhőszakadásai által okozott áradásokban – közölte az AFP-re hivatkozva az MTI. Kilenc ember eltűnését már megerősítették a hatóságok és feltehetően még háromnak nyoma veszett. Az eltűntek, köztük két tűzoltó és egy csendőr keresésében tűzoltók százai vesznek részt. Kattintson ide a legfrissebb hírekért! Az ítéletidő által leginkább sújtott települések a Roya és a Vésubie folyó völgyében találhatóak. A két folyó áradása több települést elvágott a külvilágtól a térségben, köztük Saint-Martin-Vésubie-t. Számos házat elárasztott vagy elmosott a víz. Az 1400 lakosú Saint-Martin-Vésubie hídját is tönkretette az ár. A faluban többtucatnyi embert helyeztek biztonságba éjszaka. A térségben akadozik a kommunikációs összeköttetés, és háztartások ezrei maradtak áram nélkül. Több útszakasz járhatatlanná vált. A térségben átlagosan 200-350 milliméter, helyenként pedig 500 milliméter csapadék hullott a napokban.         Fotó: Valery Hache / AFP Délkelet-Franciaországban tavaly ősszel is ítéletidő tombolt, amelyben két hét alatt tizennégyen vesztették életüket. 2015 októberében húsz ember halálát okozták az áradások Cannes-ban és Mandelieu-la-Napoule-ban. Szombaton éppen a 2015-ös ítéletidő áldozataira emlékeznek Cannes-ban. Az Időkép  cikke  szerint Olaszország északnyugati megyéiben is hatalmas áradásokat okoztak a heves esőzések. Az Alex viharciklonhoz kapcsolódó hosszan elnyúló frontrendszerből – ami este Magyarországra is  megérkezik  – rendkívüli mennyiségű csapadék hullott az Alpok déli (luv) oldalán, az elmúlt 24 órában több helyen 150, helyenként 200 millimétert meghaladó mennyiséget mértek. Liguria egyes részein azonban 373 milliméternyi eső zúdult le. Az óriási vízmennyiség hatására több folyó megáradt, lépett ki medréből. Emellett földcsuszamlások, sárlavinák is előfordultak. A víz hidakat, utakat mosott el, autókat sodort el, és több települést is elöntött. (Borítókép: Valery Hache / AFP) ", "site": "https://telex.hu/rovat/kulfold"}
{"title": "\n        Kamion hajtott emberek közé Izraelben a Moszad főhadiszállása közelében\n       ", "body": "\nEgy ember meghalt, harminchárman megsebesültek, amikor kamion hajtott egy Tel-Aviv melletti buszmegállóban várakozók közé. Az áldozatok közül sokan nyugdíjasok voltak, akik egy buszrpl leszállva egy közeli múzeumot készültek meglátogatni, írja a  Times of Israel .  A gázolás a Glilot nevű, Tel-Avivitól északra fekvő csomópontnál történt. A közelben található a Moszad főhadiszállása, valamint itt működik az IDF több hírszerző egysége, köztük a 8200-as Egység, a magas rangú hírszerző csoport. A rendőrség előzetes vizsgálata szerint a kamion sofőrje szándékosan hajtott az emberek közé. Több mint húsz embert szállítottak kórházba. A kamion sofőrjét a helyszínre érkező biztonságiak agyonlőtték. ", "site": "https://telex.hu/rovat/kulfold"}
{"title": "\n        Trumpot átszállítják a Fehér Házból a Walter Reed kórházba\n       ", "body": "\nA koronavírussal diagnosztizált Donald Trump amerikai elnököt a Fehér Házból átszállítják a Washingtonhoz közeli Walter Reed katonai kórházba,  jelentette be  a Fehér Ház. A CNN szerint Kayleigh McEnany fehér házi szóvivő azt mondta, hogy elővigyázatosságról van szó, az elnöknek továbbra is enyhe tünetei vannak. Trump helyi idő szerint este negyed hétkor sétált ki a Fehér Házból maszkban, majd beszállt az elnöki helikopterbe, ami aztán a kórházba szállította. Trump a Twitterén  jelentette be  magyar idő szerint péntek reggel, hogy Melania Trump first ladyvel együtt pozitív lett a koronavírustesztje. Először források  arról beszéltek , hogy mindketten tünetmentesek, de később több amerikai lap, majd Mark Meadows kabinetfőnök is arról számolt be, hogy az elnöknek  enyhe tünetei vannak . A New York Times forrásai szerint ezek megfázáshoz hasonlóak, míg a CNN-nek egy forrás arról beszélt, hogy Trumpnak reggel óta láza volt. Az elnök személyi orvosa pedig azt írta, hogy Trump kimerült, de jó a közérzete.  Az is kiderült , hogy elővigyázatosságból kapott egy adagot a Regeneron biotechnológiai cég antitestekre épülő kísérleti készítményéből, aminek még zajlanak a klinikai tesztjei. Cinket, D vitamint, melatonint és aszpirint is kapott. Ezután jelentette be a Fehér Ház szóvivője, hogy Trumpot helikopterrel a Walter Reed kórházkomplexumba viszik. McEnany szerint erre elővigyázatosságból és orvosa, valamint egészségügyi szakértők javaslatára volt szükség. A szóvivő szerint Trump pénteken is egész nap dolgozott. A Fehér Ház szerint a következő napokban a Walter Reedben kialakított elnöki irodákból látja el feladatait.         Trump helyi idő szerint este negyed hétkor sétált ki a Fehér Házból maszkban, majd beszállt az elnöki helikopterbe 2020. október 2-án.Fotó: Saul Loeb / AFP A Fehér Ház sajtóosztályának több munkatársa is hangsúlyozta, hogy nincs arról sem szó, hogy Mike Pence alelnök ideiglenesen átvenné az elnöki feladatokat. Pence-nek negatív lett a koronavírustesztje, ahogy Joe Biden demokrata elnökjelöltnek is, aki a keddi tévévitán egy színpadon szerepelt Trumppal. Biden kampánycsapata jelezte, hogy felfüggesztik a negatív kampányhirdetéseket. A Fehér Ház orvosának beszámolója szerint Melania Trump first lady kicsit köhög és fejfájása is van. Az elnök többi családtagjának negatív lett a koronavírustesztje. A Walter Reed az egyik legnagyobb és legelismertebb katonai kórház az Egyesült Államokban. Az amerikai elnökök éves kivizsgálását is általában itt végzik el,  írja  a BBC. (Borítókép: A Walter Reed katonai kórház 2020. október 2-án. Fotó: Brendan Smialowski / AFP) ", "site": "https://telex.hu/rovat/kulfold"}
{"title": "\n        Az oroszbarát erők nyertek Grúziában, az EU-párti ellenzék választási csalásról beszél\n       ", "body": "\n53 – 38 A szavazatok 90 százalékának összeszámlálása után ez az arány alakult ki a grúz választásokon. Az oroszbarát kormánypárt, a Grúz Álom nyert a négypártból álló EU-szimpatizáns ellenzék ellen. A választások tétje épp emiatt nem volt kicsi, a Kelet és a Nyugat között kellett döntenie a 3,6 milliós kaukázusi országnak. A  Reuters tudósítása  szerint 2012 óta a legjobb eredményt érte el a Grúz Álom, noha a fővárosban, Tbilisziben az ellenzék ért el jobb eredményt, ám voltak olyan megyék, ahol tízből kilencen a kormánypártra szavaztak. A Fidesznek a Grúz Álom a szövetségese, ezért Orbán Viktor miniszterelnök és Szijjártó Péter külügyminiszter  már szombat este gratulált a győzelemhez . „Ez egy alkotmányos puccs” – mondta Nika Gvaramia, ellenzéki pártvezér az eredményre reagálva. „A grúz nép az ország európai jövőjére szavazott, ezért nem fogadjuk el ezeket a választási bizottság által közzétett meghamisított eredményeket” – mondta az ugyancsak ellenzéki Tina Bokucsava. Az egyik ellenzéki politikus, Azat Karimov a  BBC -nek arról beszélt, hogy a Grúz Állam egyik tagja megverte, majd később újabb tíz ember ütlegelte tovább. Mindez azután történt, hogy a Grúz Álom szavazthamisítását vizsgálták volna társaival. A kétezer tagból álló választást megfigyelő csapat szerint látva a választási csalások és az erőszakba torkolló esetek számát, az előzetes eredmények nem tükrözik a grúz állampolgárok akaratát. Londa Toloraia a civilek képviseletében arról beszélt, hogy feltártak egy csalási módszert, amivel a Grúz Álom hatalmon maradt. Ahogy elemző cikkünkben írtuk,  Grúzia politikai irányvonalát a következő évtizedekre meghatározhatja a mostani eredmény. Vagy tartja EU-tagjelöltként az euroatlanti integráció felé vezető – igaz, konkrét dátumokat nélkülöző – utat, vagy ismét Moszkva felé közeledik, annak ellenére, hogy Oroszország 2008-ban elismerte önálló államként a jogilag Grúziához tartozó, a gyakorlatban orosz segítséggel 1993 óta önálló életet élő Abháziát és Dél-Oszétiát, miután utóbbit 16 évvel ezelőtt még Miheil Szaakasvili vezetése alatt fegyverrel próbált visszaszerezni az ország, amit azonban Moszkva az öt napig tartó konfliktusban megakadályozott. A jelenlegi kormánypárt számos, a putyini Oroszországot idéző törvényt fogadott el, az ellenzéki képviselőket akadályozva a parlamenti vitában. Ilyen például a „LMBTQ-propagandát” tiltó törvényt, a külföldi ügynökökről szóló törvényt, amelyek a civil szervezetek ellehetetlenítését célozták, bár a kormány szerint céljuk csupán a gazdálkodás átláthatóvá tétele. A tétet emelte a kormánypárt azzal is, hogy Irakli Kobahidze kormányfő közölte: kétharmados győzelmük esetén több ellenzéki pártot betiltanak, köztük a Grúz Nemzeti Mozgalmat, amelyet még a jelenleg már három éve börtönben lévő egykori elnök, Miheil Szaakasvili alapított, aki mellett 2012-ben még Orbán Viktor is kampányolt az elnökválasztáson, amit azonban elvesztett. ", "site": "https://telex.hu/rovat/kulfold"}
{"title": "\n        Orosz-amerikai alku: kimaradnak egymás belügyeiből\n       ", "body": "\nNem szólnak bele egymás belügyeibe, és nem avatkoznak be a másik ország választásaiba. Többek közt erről egyezett meg Nyikolaj Patrusev, az orosz nemzetbiztonsági tanács titkára és Robert O'Brien amerikai nemzetbiztonsági tanácsadó pénteken Genfben. A találkozó célja a kétoldalú kapcsolatok normalizálása és a nemzetközi biztonság megerősítése volt, de szó volt a Hegyi-Karabahért vívott harcokról, a nukleáris fegyverek elterjedésének megakadályozásáról, a fegyverzetellenőrzésről és a terrorizmus elleni harcról is. Az MTI beszámolója szerint a két tisztségviselő pénteken találkozott először személyesen, Patrusev legutóbb még O'Brien hivatali elődjével, John Boltonnal tárgyalt 2019 júniusában, Jeruzsálemben. ", "site": "https://telex.hu/rovat/kulfold"}
{"title": "\n        Trumpot hétfőn kiengedhetik a kórházból\n       ", "body": "\n    Donald Trumpot, az Egyesült Államok elnökét szteroiddal kezelik koronavírusos megbetegedése miatt, és korábban oxigént is kapott. Erről számoltak be az őt kezelő orvosok.\n   \nSean Conley azt közölte egy sajtótájékoztatón, hogy  a csütörtökön karanténba vonuló  amerikai elnök egyre jobb állapotban van, a tervek szerint Trumpot hétfőn kiengedhetik a Walter Reed Gyógyászati Központból, majd a kezelését a Fehér Házban folytathatják.         Sean Conley, a Fehér Ház orvosa adott tájékoztatást Donald Trump állapotáról (Brendan Simalowski) A javuló állapotnak némileg ellentmond, hogy az amerikai elnök olyan szteroidot – dexametazont – kapott, amit súlyos vagy kritikus állapotban lévő betegeknek szoktak adni, hogy segítsék a tüdőfunkciókat. Conley azt mondta, Trump oxigénszaturációs szintje is kétszer is a normál érték (ez 96 és 100 százalék között van) alá esett csütörtök óta. Pénteken reggel 94 százalékot és magas lázat mértek nála. Az orvos ekkor oxigén adását rendelte el, bár Trump tiltakozott ellene, azt mondta, hogy nincs rá szüksége. Később 93 százalékot is mértek az amerikai elnöknél, aki azért felkelt az ágyából. Trump betegsége az amerikai elnökválasztási kampányra is kihathat, de azt még az elemzők sem nagyon tudják megmondani, hogyan.  Erről itt írtunk bővebben . ( via BBC ) ", "site": "https://telex.hu/rovat/kulfold"}
{"title": "\n        Amerikai elemzők szerint Izrael iráni rakétaüzemeket bombázott, és a korábbi atomprogram bázisát támadta\n       ", "body": "\nEgy amerikai kutató szerint a szombati izraeli légicsapás egy olyan épületet is érintett, amely korábban szerepet játszott Irán azóta megszüntetett atomprogramjában. Ő és egy másik kutató szerint a rakéták szilárd üzemanyagának keverésére használt létesítményekre is csapást mértek, amely jelentősen rontja Irán esélyeit a rakéták tömeggyártására – írja a  Reuters . David Albright, az ENSZ korábbi fegyverzetellenőre és Decker Eveleth, a CNA washingtoni agytröszt munkatársa külön-külön jutottak ezekre a következtetésekre a kereskedelmi műholdak felvételeinek elemzésekor az X-en közzétett bejegyzéseikben. A két kutató a Reuteresnek azt mondta: a szombat hajnali izrael légicsapások egyik célpontja egy Teheránhoz közeli nagy katonai bázis volt Parcsinban. Eveleth szerint Izrael csapást mért a szintén az iráni főváros közelében lévő Khojirra is, ahol egy nagy rakétagyártó telephely működik, amelyet az utóbbi időben folyamatosan bővítettek. Eveleth szerint az izraeli csapások jelentősen akadályozhatták Irán képességét a rakéták tömeggyártására. Albright az X-en azt mondta: a műholdfelvételek alapján Izrael egy Taleghan 2 nevű épületet is eltalált Parcsinban, amelyet Irán megszüntetett nukleáris fegyverzetfejlesztési programjánál (Amad-terv) kísérleti tevékenységekre használtak. Albright szerint Irán itt fontos tesztberendezéseket tartott, de szerinte a légicsapás előtt eltávolíthattak innen minden fontosat, azonban az épületnek önmagában is fontos szerepe lehetett a nukleáris fegyverek fejlesztésében. Az ENSZ nukleáris megfigyelőszervezete, a Nemzetközi Atomenergia-ügynökség és az amerikai hírszerzés szerint Irán 2003-ban leállította a programot. Irán tagadja, hogy atomfegyverek előállítására törekedne. Szombaton kora reggel izraeli repülőgépek  három hullámban támadtak iráni rakétaüzemeket és más katonai létesítményeket  Teherán közelében és Nyugat-Iránban megtorlásul Teherán október 1-jei, több mint 200 rakétával végrehajtott Izrael elleni támadására. Az iráni hadsereg szerint az izraeli harci gépek nagyon gyenge robbanófejeket használtak a határ menti radarrendszerek támadására Ilam és Khuzestan tartományokban, és Teherán környékén, így  nem okoztak jelentős károkat . Benjamin Netánjahu izraeli kormányfő azt mondta: az Irán elleni légicsapások pontosak és erőteljesek voltak. Felhívta a figyelmet arra, hogy azok nem az iráni nép ellen irányultak, mert Izrael nem ellenük harcol. Meglehetősen visszafogottan nyilatkozott a légicsapások után Ali Hamenei ajatollah, Irán első számú vezetője. A támadás hatását még vizsgálják, Hamenei szerint Izrael elszámolta magát iránnal kapcsolatban, amit Teheránnak korrigálnia kell. Mint mondta, bármilyen reakciót az alapján kell eldönteni, hogy mi szolgálja Irán érdekeit. ", "site": "https://telex.hu/rovat/kulfold"}
{"title": "\n        Az USA is szankciókkal sújt több belarusz tisztségviselőt\n       ", "body": "\nAz  EU büntetése  után az amerikai kormányzat Belarusz nyolc tisztségviselőjét, köztük a belügyminisztert sújtotta szankciókkal – írja az MTI. Az USA szerint a szankcióval sújtottak, köztük Jurij Karajev belügyminiszter és helyettese irányították az augusztusi választások után tüntetők elleni erőszakos fellépést. A büntető intézkedések érintettjei között van a belarusz választási bizottság két tisztségviselője is. „Az Egyesült Államok és nemzetközi partnereink egységesek abban, hogy fizetniük kell azoknak, akik éveken keresztül aláásták a belarusz demokráciát” – fogalmazott a közleményt aláíró Steven Mnuchin amerikai pénzügyminiszter. Az amerikai döntést azt követően jelentették be, hogy az Európai Unió, az Egyesült Királyság és Kanada hasonlóképpen szankciókat hozott a belarusz választási csalásokért és a választások utáni emberi jogi visszaélésekért felelősnek tartott tisztségviselőkkel szemben. Az USA mindig is azt hangoztatta, hogy az Európai Unióval egyeztetve kívánja meghozni a döntését, amelyet végül az EU pénteki bejelentése után hozott nyilvánosságra. Az amerikai szankciók a gyakorlatban azt jelentik, hogy az érintettek esetleges amerikai vagyonát, köztük bankszámláikat befagyasztják, és az amerikai üzleti élet szereplőinek megtiltanak bárminemű kapcsolatot velük. Az Egyesült Államokba egyébként 2006 óta szankciók vannak érvényben Alekszandr Lukasenko belarusz elnök és fia ellen. Ellenszankciót vezet be Belarusz és Oroszország Nem sokkal később már jött is a reakció, Belarusz ellenszankciókat vezetett be az Európai Unióval szemben, amelyhez csatlakozott Oroszország is. A belarusz külügyminisztérium közlése szerint listát állítottak össze azokról, akik nem léphetnek be az ország területére, de a lista nem nyilvános. Mint fogalmaztak, „a szankciós lendkerék további pörgetésének” súlyos következményei lehetnek, azzal fenyegetőznek, hogy Belarusz akár meg is szakíthatja diplomáciai kapcsolatait az EU-val, és kiléphet a közös programokból. Az orosz hírügynökség arról számolt be, hogy az EU-val szembeni belarusz szankciókhoz Oroszország is csatlakozik a szövetségi vállalásokkal összefüggésben. „Ahelyett, hogy konstruktív szerepet játszana, és hozzájárulna a belarusz helyzet stabilizálásához, az Európai Unió úgy döntött, hogy az ügyet azokra a tagállamokra bízza, amelyeknek célja, hogy tovább élezzék a belarusz belpolitikai helyzetet. Felszólítjuk az Európai Uniót, hogy gondolja át egy ilyen irányvonal veszélyes következményeit” – fogalmazott közleményében Marija Zaharova orosz külügyi szóvivő az MTI beszámolója szerint. Az ügy előzménye, hogy Charles Michel, az Európai Tanács elnöke péntek hajnalban közölte, az uniós szankciós listán mintegy negyven olyan ember szerepel, akik felelősek a hatósági erőszak elrendeléséért vagy részt vettek annak végrehajtásában. Alekszandr Lukasenko nincs a listán, de az EU figyelemmel kíséri az eseményeket, ezért ez még változhat, tette hozzá. Két hónapja tiltakoznak Tiltakozási hullám indult Belaruszban augusztus 9-én, miután a posztszovjet országot 26 éve irányító Alekszandr Lukasenko hatodszor is megnyerte 80 százalék feletti eredménnyel a vitatható tisztaságú elnökválasztást. Ellentétben a korábbi választási győzelmek utáni tiltakozással, a tüntetések nem csak Minszkre korlátozódtak, a százezret is meghaladó felvonulások lendülete azután sem tört meg, hogy a kemény rendőri fellépés nyomán hivatalosan hárman – nem hivatalosan akár több tucatnyian – meghaltak, több ezer embert előállítottak. Az ellenzék szerint a választásokat valójában Szvetlana Tyihanovszkaja nyerte, ilyen értelmű nyilatkozatot tett az EU is. Lukasenko néhány napnyi bizonytalankodás után ismét erővel próbálja elnyomni a tiltakozást: az ellenzéki politikusokat őrizetbe vetette vagy külföldre kényszerítette. Moszkva rövid kivárás után lényegében kiállt Lukasenko mellett, bízva abban, hogy az Oroszország és Belarusz valódi integrációját eddig lényegében elkerülő minszki vezetés kénytelen lesz engedményeket tenni ebben az irányban. Ez azonban nem jelenti, hogy Lukasenko biztosan számíthat Moszkvára: a tiltakozások elsősorban kifejezetten Lukasenko ellen indultak el, közvetlenül nem irányultak arra, hogy a 9,5 milliós ország elinduljon az euroatlanti integráció felé, így a Kreml – amennyiben Lukasenko önerőből, legfeljebb közvetett orosz támogatással nem képes véget vetni a tiltakozásoknak – még eljuthat oda, hogy fokozatos átmenetet előkészítve kiáll egy alternatív, Lukasenkót felváltó utódjelölt mellett. ", "site": "https://telex.hu/rovat/kulfold"}
{"title": "\n        Az American Airlines egy olyan rendszert tesztel, ami hangosan rászól a sort kikerülőkre\n       ", "body": "\nAz American Airlines egy új technológiát tesztel az Egyesült Államok három repülőterén. A beszállási folyamat közben alkalmazott rendszer célja, hogy csökkentse a sorban előre tolakodni próbáló utasok számát – írja az  AP News . A technológia, amit egy új-mexikói, egy arizonai és egy virginiai repülőtéren tesztelnek, hangjelzéssel figyelmeztet, ha egy utas a neki kijelölt csoport előtt próbálja beolvasni a jegyét. Az új rendszer célja, hogy az ügyfelek gördülékenyen élvezhessék az elsőbbségi beszállás előnyeit, és javítsa a beszállás élményét – közölte az American Airlines az AP-vel. Az amerikai légitársaságok egy részénél, így például az American Airlines-nál sem lehet egyszerre felszállni a repülőgépre. Megvásárolt jegytípus és egyéb tagságok szerint létrehozott csoportok vannak, az American például  kilenc ilyet  különböztet meg a beszállásnál. Elsőbbségi beszállás például a Budapestre közlekedő fapadosoknál is létezik, de ők csak két csoportot különböztetnek meg. Az American Airlines szerint a jelzés után rendszer udvariasan figyelmezteti majd az utast, hogy egyelőre nem tudja beolvasni a jegyét. Ezután pedig megkéri, hogy álljon vissza a sorba, és várjon, ameddig nem szólítják az ő beszállási csoportját. Előfordulhat, hogy az utasnak jogosultsága van soron kívüli beszállásra, ebben az esetben a rendszer felülbírálja a figyelmeztetést és elfogadja a beszállókártyát. ", "site": "https://telex.hu/rovat/kulfold"}
{"title": "\n        Tízezrek tüntettek Minszkben, vízágyúval oszlatták őket\n       ", "body": "\n    Ismét több tízezer ember vonult utcára vasárnap Minszkben Alekszandr Lukasenko belarusz elnök lemondását, új, tiszta és szabad választások kiírását és a politikai foglyok szabadon bocsátását követelve.\n   \nAz 1995 előtti nemzeti lobogókat lengető tömeg dobszóra vonult azokhoz a börtönökhöz, ahol feltételezésük szerint a politikai okokból bebörtönzött embereket fogva tartják. A hatóságok vízágyút is bevetettek a tiltakozók ellen, és rengeteg embert őrizetbe vettek. A Reuters hírügynökség tudósítása szerint Minszk bevárosában fegyveres, fekete sisakos rendőrök zártak le utcákat, és a fehérorosz fővárosban dél tájban leállt a mobilinternet-szolgáltatás. A tiltakozók Telegram-csatornáikon ezért arra kérték az embereket, hogy nyissák meg wifi-hálózataikat számukra, számolt be az MTI. Pár napja a Telex újságírója Minszkben járt, kollégánk helyszíni tudósítását  itt lehet elolvasni . Augusztus 9-én indult tiltakozási hullám Belaruszban, miután a posztszovjet országot 26 éve irányító Alekszandr Lukasenko hatodszor is megnyerte 80 százalék feletti eredménnyel a vitatható tisztaságú elnökválasztást. Ellentétben a korábbi választási győzelmek utáni tiltakozással, a tüntetések nem csak Minszkre korlátozódtak, a százezret is meghaladó felvonulások lendülete azután sem tört meg, hogy a kemény rendőri fellépés nyomán hivatalosan hárman – nem hivatalosan akár több tucatnyian – meghaltak, több ezer embert előállítottak. Az ellenzék szerint a választásokat valójában Szvetlana Tyihanovszkaja nyerte, ilyen értelmű nyilatkozatot tett az EU is. Lukasenko néhány napnyi bizonytalankodás után ismét erővel próbálja elnyomni a tiltakozást: az ellenzéki politikusokat őrizetbe vetette vagy külföldre kényszerítette. Moszkva rövid kivárás után lényegében kiállt Lukasenko mellett, bízva abban, hogy az Oroszország és Belarusz valódi integrációját eddig lényegében elkerülő minszki vezetés kénytelen lesz engedményeket tenni ebben az irányban. Ez azonban nem jelenti, hogy Lukasenko biztosan számíthat Moszkvára: a tiltakozások elsősorban kifejezetten Lukasenko ellen indultak el, közvetlenül nem irányultak arra, hogy a 9,5 milliós ország elinduljon az euroatlanti integráció felé, így a Kreml – amennyiben Lukasenko önerőből, legfeljebb közvetett orosz támogatással nem képes véget vetni a tiltakozásoknak – még eljuthat oda, hogy fokozatos átmenetet előkészítve kiáll egy alternatív, Lukasenkót felváltó utódjelölt mellett. (Borítókép: Egy rendőrségi vízágyúval farkasszemet néző belarusz tüntető Minszkben, 2020. október 4-én. Fotó: Reuters) ", "site": "https://telex.hu/rovat/kulfold"}
{"title": "\n        Orbán Viktor lesz az osztrák szélsőjobboldali házelnök első vendége\n       ", "body": "\nJövő csütörtök délelőtt Orbán Viktor miniszterelnököt fogadja az osztrák parlament elnöke, Walter Rosenkranz, írta a  Heute  saját információkra hivatkozva. Azóta a Kronen Zeitung  megerősítette , hogy valóban Orbán lesz a szélsőjobboldali Osztrák Szabadságpárt (FPÖ) politikusának első hivatalos vendége. Az osztrák parlament első szabadságpárti elnöke 30 percet tölt majd a magyar miniszterelnökkel, de később Orbán az FPÖ elnökével, Herbert Kickllel is fog találkozni. A Heute információi szerint Orbán a svájci Weltwoche című hetilap meghívásából délután négy órától részt vesz egy vitán Gerhard Schröder volt német kancellárral. Walter Rosenkranzot csütörtökön, a szélsőjobboldali FPÖ tagjai közül elsőként  választották meg  az osztrák parlament elnökének. A szavazás előtt a bécsi zsidó közösség vezetője nyílt levélben tiltakozott az ellen, hogy megválasszák, a „revizionista tábor náci bűnözők előtt tisztelgő” képviselőjének nevezte, de más zsidó szervezetek is tiltakoztak a döntés ellen. Rosenkranz az osztrák hagyományok szerint a választáson legtöbb szavazatot kapó párt, az FPÖ tagjaként lett házelnök. Az azonban korántsem biztos, hogy az FPÖ a kormánykoalícióban is benne lesz. Több párt is  elzárkózott attól , hogy koalícióra lépjenek a szélsőjobboldali FPÖ-vel. ", "site": "https://telex.hu/rovat/kulfold"}
{"title": "\n        Hekkerek kaptak fizetést Svájcban az egyetemi dolgozók helyett\n       ", "body": "\nAdathalász hekkerek lopták el több svájci egyetem alkalmazottainak bérét – írja az MTI a Sonntagszeitung nevű helyi lap nyomán. „Tudomásunk szerint több felsőoktatási intézmény érintett” – nyilatkozta Martina Weiss, a svájci rektori konferencia főtitkára. ( További friss híreinkért kattintson ide! ) A hekkerek adathalász módszerekkel felhasználóneveket és jelszavakat szereztek, majd egyszerűen beléptek az egyetem informatikai rendszerére, ahol átírták, hogy az érintett alkalmazottak bérét milyen bankszámlára utalja a munkáltató. A Sonntagszeitung jelentése szerint az ismeretlen elkövetők hat számjegyű összeghez jutottak így hozzá svájci frankban. A baseli ügyészség szerint a pénz egy része már külföldi számlákon van. A svájci rektori konferencia emailben figyelmeztette az egyetemeket, hogy legyenek óvatosak, és mindenki vigyázzon a személyes adataira. A Zürichi Egyetem egyébként közölte, hogy sikerült kivédeniük a támadást, mert az érintett dolgozók felismerték az adathalász emaileket, és rájöttek, hogy csak az adataikat akarják kicsalni tőlük. ", "site": "https://telex.hu/rovat/kulfold"}
{"title": "\n        Hajléktalan fiatalok, menekültek, akik a focinak köszönhetően már bejárták a fél világot\n       ", "body": "\nPaládi Patrik egy 22 éves fiatal, egy labdarúgó, aki az elmúlt tíz évben bejárta a fél világot. A csapatával különböző országokban lépett pályára, hogy megküzdjenek az ellenfelekkel a nyertesnek járó kupáért. Paládi Patriknak és társainak a focizás nemcsak egy jó hobbi. „Rúgni a bőrt” és passzolgatni a haverokkal a közeli játszótéren nekik jóval többet jelent, mint másnak egy kis levezető mozgás a vasárnapi ebéd után. Számukra a focizás egy lehetőség arra, hogy kitörhessenek azokból a nehéz körülményekből, amikben élnek. A tíz éve játszó Paládi Patrik a labdarúgásnak köszönhetően sok barátot szerzett, bejárta a világot. A foci stabilitását hozott az életébe, a sport erőt adott neki a középiskola befejezéséhez, és segített megküzdeni családja anyagi gondjaival. Paládi Patrik az Oltalom Sportegyesület focicsapatában játszik. Az  Oltalom Karitatív Egyesület  (OKE) munkatársaiban először 2005-ben fogalmazódott meg a gondolat, hogy a közös sportolás mint terápiás módszer a hazai hajléktalanszállók lakóinak életén is könnyíthet. A  Reuters magyar fotósa , Mónus Márton is bepillantást nyert a fociklub életébe, ehhez a cikkhez az edzéseken és bajnokságon készült fotóiból válogattunk.         Futballedzés közben a 22 éves Paládi Patrik húzódzkodásokat végez a kapufán Budapesten, 2024. június 4-én – Fotó: Mónus Márton / Reuters Ugyanebben az évben Rákos András, az Oltalom Karitatív Egyesület munkatársa, majd a később megalakuló sportegyesület elnöke rátalált a Homeless World Cup (Hajléktalanok Labdarúgó-világbajnoksága) eseményére, amin olyan focicsapatok mérettethetik meg magukat, amik hajléktalanokból, hányatott sorsú férfiakból és nőkből állnak. Az OKE be is nevezte az első magyar csapatot, és megkezdődött a komoly felkészülés a 2006-os versenyre, amit Dél-Afrikában rendeztek meg. Az Oltalom Sportegyesület azóta is biztosít ingyenes sportolási lehetőséget az utcán élőknek, a hátrányos helyzetű, valamint intézményekben nevelkedett fiataloknak és menekülteknek is. A szervezetnek nincs saját pályája, ahol a játékosok edzhetnének, a magyar államtól nem kap támogatást, emiatt a rendszeres edzések anyagi finanszírozása komoly fejtörést okoz. A költségeket az adományokból fedezik, valamint a támogatásokból, amiket a szponzoraiktól kapnak, mint például az UEFA Gyermekekért Alapítványtól és a Common Goal jótékonysági szervezettől.         Az Oltalom Sportegyesület fociklubja a Hajléktalanok Euro 2024-es bajnokságára utazik Németországba 2024. június 18-án. A hátrányos helyzetűekből, hajléktalanokból és menekültekből álló csapat ezüstérmet szerzett a hamburgi eseményen, amin Európa különböző országaiból érkező sorstársaikkal mérkőzhettek meg – Fotó: Mónus Márton / Reuters         A 27 éves Mayer Balázs és a 22 éves Paládi Patrik átöltözik a mérkőzés előtt a Hajléktalanok Euro 2024-es bajnokságán Hamburgban, Németországban június 18-án. – Fotó: Mónus Márton / Reuters  „Eléggé elkötelezett vagyok, körülbelül tíz évvel ezelőtt jöttem el először játszani” – mondja Paládi Patrik, aki csapattársaival idén júniusban ezüstérmet nyert a  Hajléktalanok Euro 2024 labdarúgó-bajnokságán . A fiatal futballista szerint eddigi pályafutásának ez volt a csúcspontja. Az eseményt az  Európa-bajnokság  zajától távol Hamburgban rendezték meg. A bajnokságon a kontinens különböző szegleteiből érkező csapatok vettek részt. A résztvevők a sporton keresztül megtanulhatják kifejezni önmagukat, megtanulnak csapatban működni és elfogadónak lenni.           A magyarországi focicsapat tagjai biztatják egymást a mérkőzés előtt, amit Olaszország elleni vívnak a hamburgi bajnokságon június 18-án, a lelátón szurkolók biztatják kedvenc játékosaikat – Fotó: Mónus Márton / Reuters Németország mellett a karitatív egyesület fociklubja a világ számos pályáján játszott már, többek között Wales-ben is, öt évvel ezelőtt ugyanis ott rendezték meg a világbajnokságot. Az Oltalom Sportegyesület focistái a hamburgi ezüstérem után sem lazíthattak, hiszen szeptemberben a dél-koreai fővárosba, Szöulba utaztak a Homeless World Cup idei fordulójára.         A magyar csapat játékosa, a 26 éves Emmanuel Boleji Ojewuyi küzd a labdáért a Lengyelország elleni vívott meccsen a Hajléktalanok Euro 2024 hamburgi bajnokságán június 17-én – Mónus Márton / Reuters          A 33 éves Hegyi Frigyes futballmintás papucsot visel a magyar csapat szállásán Hamburgban a Hajléktalanok Euro 2024 labdarúgó-bajnokságán június 18-án – Fotó: Mónus Márton / Reuters         A magyar csapat tagjai ebédelnek június 17-én Hamburgban – Fotó: Mónus Márton / Reuters A hajléktalanoknak szervezett foci-világbajnokság ötlete egy grazi kocsmában  született meg  még a 2000-es évek elején. Két jó barát, Mel Yang és Harald Schmied iszogatás közben azon tanakodtak, hogyan lehetne jobbá tenni a világot. Yang és Schmied úgy vélték, a fedél nélkül élők problémáit nem elég konferenciákon megvitatni és újságokban megírni, kellene egy közös pont, ami összeköti az embereket, a szerencséseket és hátrányos helyzetűeket egyaránt. Hosszas vita után a foci mint univerzális nyelv jutott eszükbe, ami hídként köti össze a bolygónk lakóit.         A 26 éves Simonics Dávid vacsorára vár a Dankó utcai hajléktalanszállón Budapesten, 2021. november 17-én. Az Oltalom Sportegyesületnél edző gyerekek és fiatalok többsége mélyszegénységben él – Fotó: Mónus Márton / Reuters A mozgás jótékony hatásai mellett a focizás olyan készségeket is fejleszt, mint az együttműködés, a csapatmunka, valamint fejleszti az ellenálló képességet, a rugalmasságot. Ennek köszönhetően – erős túlzással persze – a mindennapok kihívásai úgy pattannak vissza, mint egy jó kapusról a focilabda.           Az Oltalom Sportegyesület labdarúgócsapatának két tagja ölelkezik egy edzés után Budapesten, 2021. május 2-án // A három testvér, a 17 éves Hamza Dávid, a 21 éves Hamza József és a 22 éves Hamza György zászlókba burkolózva próbálják melegíteni magukat az edzésen Budapesten, 2021. május 2-án – Fotó: Mónus Márton / Reuters         Egy fiatal csapattag megöleli a nagyapját az Oltalom Sportegyesület labdarúgó-edzésén Budapesten, 2021. május 22-én – Fotó: Mónus Márton / Reuters A legtöbb gyermek és fiatal, akikkel az Oltalom Karitatív Egyesület foglalkozik, mélyszegénységbe született. Az egyesület csapatában játszó tinédzserek mintegy 85 százaléka nevelőintézetek falai között nevelkedett. A sportegyesület gyermekotthonokban és fiatalkorúak börtönében is tart fociedzéseket.         Edzés Budapesten, 2024. június 4-én – Fotó: Mónus Márton / Reuters Tavaly 361 fiatalt sikerült bevonniuk a játékba, és 60-100 közé tehető azok száma, akik rendszeresen, heti legalább egyszer eljárnak focizni. A rendszeres edzéseken részt vevő fiatalok között vannak iráni, afganisztáni, szíriai, egyiptomi és líbiai, valamint ghánai, nigériai és dél-afrikai menekültek is.         Átöltözés egy edzésre Budapesten, 2021. május 2-án. – Fotó: Fotó: Mónus Márton / Reuters Fitzgerald Fontah Kwe – a csapattársainak csak Gerard – a magyarországi hajléktalan fociklub 29 éves tagja. Gerard a közép-afrikai Kamerunból származik, 2017-ben érkezett Budapestre tanulni, majd öt évvel később csatlakozott az Oltalom Sportegyesület csapatához.         A 29 éves Fitzgerald Fontah Kwe és a 22 éves Paládi Patrik edzés közben Budapesten, 2024. június 14-én. – Fotó: Mónus Márton / Reuters Gerard azt mondja, a klub igazán befogadó és sokszínű, játékostársaival együtt tanulják meg, mit jelent toleránsnak lenni akkor is, ha a veled szemben álló más háttérrel érkezett meg, mint te. Szerinte azoknak, akik nincsenek meg a lehetőségeik, a foci, a közös sport új perspektívát nyújthat és célokat a mindennapokban. Paládi Patrik szerint amíg valaki a csapat része, addig nagy baj nem történhet. „Ez egy olyan hely, ahol senki nem csinál semmi rosszat, legalábbis amíg itt van.”         A 29 éves Fitzgerald Fontah Kwe ellenőrzi a futballcipőjét otthon, mielőtt elindulna az Oltalom Sportegyesület edzésére Budapesten, 2024. július 15-én – Fotó: Mónus Márton / Reuters  ", "site": "https://telex.hu/rovat/kulfold"}
{"title": "\n        Nagy Ervin a Lakatos Márk elleni vádakról: Létfontosságú az igazság akkor is, ha az kegyetlen, és akkor is, ha ez egy karaktergyilkosság\n       ", "body": "\nFacebookon reagált Nagy Ervin a Lakatos Márk ellen felhozott vádakra, a színész szerint amennyiben a stylist bűncselekményt követett el és vállalhatatlan a tette, úgy egyértelműen le kell majd vonnia a konzekvenciákat. Nagy Ervin bejegyzésének előzménye, hogy Ábrahám Róbert, a Pesti Srácok korábbi újságírója szombaton  tüntetést szervezett a Batthyány térre . A demonstrációt egy, a publicista által készített videó előzte meg, amiben arról beszélt, hogy tudomása szerint egy közszereplő súlyos szexuális bűncselekményeket követhetett el egy állami gondozásban lévő kiskorúval szemben. Ábrahám Róbert az ügyben az ügyészséghez fordult. A Facebook-oldalán egy videóban számolt be arról, ahogy kijött a főügyészségről, ahol több vallomást is leadott súlyos bűncselekmények gyanújáról. Lakatos Márk az Instagram-oldalán vasárnap  reagált  az ügyre, azt írta, hogy a rágalmazásokat a leghatározottabban visszautasítja. Hozzátette, mivel büntetőeljárás indult az ügyben ismeretlen tettes ellen, a hatóság kérdéseire készséggel válaszol. Nagy Ervin arról is írt bejegyzésében, hogy egy kegyelmi ügytől visszhangos országban az igazság teljes körű feltárása ebben a pillanatban létfontosságú és szimbolikus, akkor is, ha az kegyetlen, fájó, de akkor is, ha általa csak egy ócska karaktergyilkosságra derül fény. „Amíg ez a komplex, minden körülményre kiterjedő nyomozás le nem zárul és fény nem derül az igazságra, addig én ugyanúgy tekintek arra az emberre, akit 30 éve ismerek, mint ahogyan eddig” – írta posztjában Nagy Ervin. Az Ábrahám által korábban leadott információkat az ügyészség a Budapesti Rendőr-főkapitánysághoz továbbította, ahol október 24-én nyomozást indítottak ismeretlen tettes ellen. „Tájékoztatjuk, hogy egy magánszemély által 2024. október 21-én a Fővárosi Főügyészségre tett beadványt a Fővárosi Főügyészség 2024. október 25-én a Budapesti Rendőr-főkapitányságra továbbította, és a BRFK még aznap nyomozást rendelt el ismeretlen tettes ellen” – közölte a Budapesti Rendőr-főkapitányság a  Magyar Hanggal . ", "site": "https://telex.hu/rovat/belfold"}
{"title": "\n        Kórházba került Szabó György, a bükki füvesember\n       ", "body": "\nMegbetegedett és kórházba került a 92 éves Szabó György, a bükki füvesember. A hírt lánya, Lopes-Szabó Zsuzsa jelentette be egy YouTube-ra feltöltött videóban, írja a  24.hu . A lánya elmondása alapján apja állapota kielégítő, megkapja a megfelelő kezelést, nagyon jó orvosa van. Szabó Györgyöt a fél ország Gyuri bácsi, a bükki füvesemberként ismeri, Facebook-oldalát több mint 165 ezren követik. Szabó György nyugdíjasként kezdett a gyógynövényekkel foglalkozni, fitoterapeuta képesítést is szerzett. A kilencvenes évek végén családi vállalkozásban kezdett gyógyteákat forgalmazni, ami mára több százmillió forintos vállalkozássá nőtt. 2018-ban a Magyar Érdemrend lovagkeresztjével tüntették ki. Kritikusai szerint Szabó egyes kijelentései nem állnak összhangban az orvostudomány által elfogadottakkal. ", "site": "https://telex.hu/rovat/belfold"}
{"title": "\n        Rejtélyes vízszennyezés miatt sodródnak partra elpusztult állatok Oroszországban\n       ", "body": "\n    Tisztázatlan eredetű vízszennyezés miatt szólították fel az orosz távol-keleti hatóságok a kamcsatkai lakosokat arra, hogy maradjanak távol az egyik, turisták által is kedvelt strandtól, írja az MTI.\n   \nVlagyimir Szolodov, a kamcsatkai régió kormányzója azt mondta, annyi már biztos, hogy „vízszennyezés történt”, valamint hogy a tenger vizében megemelkedett a kőolajszármazékok szintje. A Greenpeace szerint a vízszennyezés csak újabb bizonyítéka egy ökológiai katasztrófának, ami szörfözőket betegít meg. (A Telex  legfrissebb híreit  itt olvashatja) A környezetvédő szervezet szerint ugyanis a fekete vulkáni homokkal borított Halaktirszkij-strandon már hetek óta észlelhető a szennyezés. Azok, akik kapcsolatba kerülnek vele, többek között hányásra, lázra vagy látásromlásra panaszkodnak, illetve elpusztult állatokat, fókákat, polipokat, halakat is tömegével sodor partra a víz. A helyi hatóságok az elpusztult állatokra azt mondták, egy vihar sodorhatta őket partra. Alekszej Kumarkov, a régió ügyvezető környezetvédelmi minisztere szerint az olajtermékek és a fenol szintje 3,6-, illetve 2,5-szeresen haladja meg a küszöbértéket. Az elpusztult állatok miatt felmerül a gyanú, hogy hajókból szivároghatott olaj a vízbe, az orosz védelmi miniszter viszont tagadta, hogy hadihajók lehetnének felelősek a szennyezésért. A Greenpeace azonnali vizsgálatot kér az ügyben. ", "site": "https://telex.hu/rovat/kulfold"}
{"title": "\n        Lefoglalt orosz vagyon biztosítja az 50 milliárd dolláros hitelt, amit Ukrajna kapott a G7-től\n       ", "body": "\nWashingtonban bejelentette a világ hét legfejlettebb országából összeállt G7, hogy körülbelül 50 milliárd dolláros, vagyis majdnem 19 ezer milliárd forintos hitelt ad Ukrajnának, írja az MTI. A kölcsönt Ukrajna lefoglalt orosz bankszámlák kamatainak terhére kapja. Helyi idő szerint pénteken adtak ki erről nyilatkozatot a hét ország (Egyesült Államok, Franciaország, Japán, Kanada, Németország, Nagy-Britannia és Olaszország) pénzügyminiszterei. A Nemzetközi Valutaalap (IMF) és a Világbank éves tanácskozása után közölték, hogy a hitel visszafizetését a nyugati szankciók keretei között lefoglalt orosz vagyonok kamatai fogják garantálni. „Célunk, hogy még az idei év vége előtt megkezdjük a hitel folyósítását” – tették hozzá. A G7 vezetői még júniusban állapodtak meg arról, hogy saját törvényeiknek megfelelően fogják felhasználni a lefoglalt orosz bankszámlák kamatait, hogy garantáljanak egy 50 milliárd dolláros, Ukrajnának adott hitelt. A pénteki, washingtoni ülésen ennek a technikai részleteit tisztázták a pénzügyminiszterek. Összesen mintegy 300 milliárd eurónyi (több mint 121 ezer milliárd forintnyi) orosz vagyon kamatozása biztosítja az Ukrajnának adott hitelt. Kedden az Egyesült Államok bejelentette, hogy 20 milliárd dollárt vállal az Ukrajnának nyújtott kölcsönből, amihez az Európai Unió 19,4 milliárd dollárral járul hozzá. Szeptemberben javasolta az Európai Bizottság, hogy az Európai Unió adjon  legfeljebb 35 milliárd eurót  hitel formájában Ukrajnának. A pontos összeget attól  tették függővé , hogy a többi G7-partner mennyi kölcsönt ad. Mivel az Egyesült Államok az előzetesen bejelentett összeghez képest többet ad, ezért az EU csak 18 milliárd dollárral száll be. Az Európai Bizottság szeptemberben azzal indokolta a javaslatot, hogy Ukrajna sürgős költségvetési igényei miatt létfontosságú, hogy az összeget megkapja. ", "site": "https://telex.hu/rovat/kulfold"}
{"title": "\n        Azerbajdzsán második legnagyobb városát is találat érte a harcokban\n       ", "body": "\nAz azeri védelmi minisztérium szerint rakétatámadás érte Örményország irányából Azerbajdzsán második legnépesebb városát, Gandzsát, míg az örmények szerint az azeri erők ismét nehéztüzérséggel lőtték Hegyi-Karabah székvárosát, Sztepanakertet. A vitatott hovatartozású, örmények lakta, de hivatalosan Azerbajdzsánhoz tartozó terület, Hegyi-Karabah miatt hetedik napja harcolnak a helyi szeparatista erők Örményország támogatásával az azerbajdzsáni katonákkal. (Itt találja a Telex legfrissebb híreit! ) Az MTI szerint az azeri külügyminisztérium arról beszélt, hogy a Gandzsát ért támadásban meghalt egy civil, négy másik pedig megsebesült. Az azeri védelmi miniszter szerint örmény erők lőtték Gandzsát, amit a konfliktust kiszélesítő, egyértelmű provokációnak nevezett. Hivatalosan nem tudni, milyen károk keletkeztek a városban, de képeken több megsemmisült épület is látszott. Örményország tagadta, hogy hadereje a 335 ezres várost támadta volna, de Arajik Harutjunján, Hegyi-Karabah vezetője azt mondta, csapataik megsemmisítettek egy légibázist az azeri városban. Örmény közlés szerint a Gandzsa melletti katonai repülőtérről szálltak föl azok a vadászgépek, amelyek Hegyi-Karabahban hajtottak végre támadásokat.         Lángoló épület Hegyi-Karabah székvárosában, Sztepanakertben 2020. október 4-én hajnalban.Fotó: Celestino Arce / NURPHOTO / NURPHOTO VIA AFP Harutjunján azt is kiírta a Twitterére, hogy az azeri erők ismét „civil célpontokat” támadtak Sztepanakertben, erre válaszul hajtották végre a támadást a gandzsai repülőtér ellen. Az Armenpress hírügynökség szerint Sztepanakertben komoly károkat okozott a tüzérségi támadás, a városban nincs áram. Haratjunján figyelmeztetett, hogy innentől az azeri nagyvárosokban a katonai létesítményeket célpontnak tekintik. Több mint száz ember, köztük civilek haltak meg a harcok egy héttel ezelőtti kezdete óta,  írja  a BBC. Azonban az áldozatok száma sokkal nagyobb lehet, mert az egyik oldal által közölt számokat sem lehet ellenőrizni. A harcok örmény források szerint eddig több mint 200 halálos és sebesült áldozatot követeltek, az azeri fél 19 civil halálos áldozatról és 60 sebesültről számolt be. A nagyhatalmak – Oroszország, az Egyesült Államok, Franciaország és az Európai Unió – egyelőre hiába szólították föl a feleket a harcok beszüntetésére. ", "site": "https://telex.hu/rovat/kulfold"}
{"title": "\n        Az előzetes eredmények szerint a grúz kormánypárt vezet az EU-párti ellenzék előtt a sorsdöntő választáson\n       ", "body": "\nEgymást kizáró exit poll eredményekkel jött ki az ellenzék és a kormánypárt is a szombati grúziai parlamenti választás befejezése után. A négy formációból álló – egyenként is több párt szövetségéből álló – ellenzéki oldal szerint összességében több szavazatot kapott, mint a 12 éve hatalmon lévő Grúz Álom, míg kormánypárt szerint nemcsak megnyerte a választást, de abszolút többséget szerez a 150 fős parlamentben. Az ellenzék oldaláról kiadott exit poll szerint az ellenzék összesen 48 százalékot szerzett, míg a DSZ 42-t. A kormánypárti exit pollok szerint viszont a Grúz Álom 56 százalékot kapott az összellenzék 36 százalékával szemben –  összesítette  a News Georgia Telegram-csatornája. A  Guardian  azt írja, hogy az előzetesen közölt hivatalos eredmények szerint a szavazókörök 70 százalékát már megszámolták. Ezek az adatok azt mutatják, hogy a kormányzó Grúz Álom (GD) párt a szavazatok 53 százalékát szerezte meg. Az eredmények nem tartalmazzák a tengerentúlon élő grúzok által leadott szavazatok többségét. A 2018-ban a kormánypárt támogatásával megválasztott, de az utóbbi időszakban a kormánnyal több, a demokratikus rendszer leépítését célzó, az EU által is kritizált törvényt kifogásolva ellentétbe került államfő szerint az ellenzék 52 százalékot szerzett. Szalome Zurabisvili nyilatkozatával ellentétben a kormánypárt már bejelentette saját győzelmét. Az ellenzék vezető erejét adó Grúz Nemzeti Mozgalom elnöke, Tina Bokucsava ugyanakkor arról beszélt, hogy a választók többsége Európára szavazott, azaz a DSZ 12 éve tartó kormányzása várhatóan véget ér –  írta  a BBC. A 3,6 milliós dél-kaukázusi ország idei választása az ellenzék és az EU szerint is sorsdöntő lehet, mivel alapvetően határozhatja meg Grúzia politikai irányvonalát a következő évtizedekre: vagy tartja EU-tagjelöltként az euroatlanti integráció felé vezető – igaz, konkrét dátumokat nélkülöző – utat, vagy ismét Moszkva felé közeledik, annak ellenére, hogy Oroszország 2008-ban elismerte önálló államként a jogilag Grúziához tartozó, a gyakorlatban orosz segítséggel 1993 óta önálló életet élő Abháziát és Dél-Oszétiát, miután utóbbit 16 évvel ezelőtt még Miheil Szaakasvili vezetése alatt fegyverrel próbált visszaszerezni az ország, amit azonban Moszkva az öt napig tartó konfliktusban megakadályozott. A választás tétjéről  ebben a cikkünkben  olvashat bővebben. A gyakorlatban egyre több jele van annak, hogy a jelenlegi kormánypárt utóbbi irányba tereli az országot: számos, a putyini Oroszországot idéző törvényt fogadott el a kormánypárti többség, az ellenzéki képviselőket akadályozva a parlamenti vitában. Így fogadott el Grúzia „LMBTQ-propagandát” tiltó törvényt, külföldi ügynökökről szóló törvényt, amelyek a civil szervezetek ellehetetlenítését célozták, bár a kormány szerint céljuk csupán a gazdálkodás átláthatóvá tétele. A tétet emelte a kormánypárt azzal is, hogy Irakli Kobahidze kormányfő közölte: kétharmados győzelmük esetén több ellenzéki pártot betiltanak, köztük a Grúz Nemzeti Mozgalmat, amelyet még a jelenleg már három éve börtönben lévő egykori elnök, Miheil Szaakasvili alapított, aki mellett 2012-ben még Orbán Viktor is kampányolt az elnökválasztáson, amit azonban elvesztett. A magyar kormányfő korábbi politikai állásfoglalása és az ellentmondásos részeredmények ellenére Orbán már az exitpollok után gratulált a DSZ elsöprő győzelméhez. Az elsöprő jelző azért is meglepő, mert a kormánypárt az adatok 70 százalékos összesítése után hivatalosan is 53 százaléknál jár. Orbánhoz csatlakozott Szijjártó Péter külügyminiszter is, aki már azt írta  Facebook-oldalán , hogy „elsöprő fölénnyel” nyert a kormányzópárt az országban. Hiába a beavatkozási kísérletek, a georgiai emberek világossá tették, hogy mit akarnak: a patrióta, családokat támogató kormányzópárt elsöprő fölénnyel megnyerte a választást – fogalmazott Szijjártó. A DSZ egyébként kétharmados győzelmet célzott meg, azt azonban már a párt képviselői is elismerték, hogy ez a cél nem teljesült, inkább 90 körüli mandátumuk lesz a 150 fős parlamentben –  írta  az orosz Interfax, bár az ellenzék ezt a számot is vitatja. A DSZ valódi vezetője az oroszországi üzleteiből meggazdagodott pártalapító milliárdos Bidzina Ivanisvili, akinek hivatalos tisztsége nincsen, de a mostani választásokra elvállalta a párt listavezető helyét. A kormánypárt Magyarországról is ismerős eszközökkel operált a választási kampányban, magát a béke zálogának mutatva fel, az ellenzéket pedig háborúpártinak állítva be. A kampányelem része volt több ukrajnai háborús fotó is, amellyel nemcsak közölte a kormánypárt, hogy az ellenzék győzelme esetén újabb háború törne ki Oroszországgal, de ezzel azt is sugallta, hogy a kijevi vezetés felelőssége is saját háborúja, nem csupán a Kreml által indított agresszióról van szó. Kijev tiltakozott is az ellen, hogy háborús képeit a grúz kormánypárt belpolitikai kampányában használja fel.  A kormány formálisan továbbra is kiáll az EU-tagság mellett, célként kitűzve, hogy egységes egészként 2030-ra tagja lesz a közösségnek. Azt a kormány is elismerte, hogy kapcsolata feszült a Nyugattal – alig egy évvel azután, hogy az ország EU-tagjelölt lett – ezért a kormányfő közölte, a választás után újraindítják kapcsolatukat az EU-val és az Egyesült Államokkal is. Felmérések szerint a lakosság 80 százaléka az EU-integrációt támogatja, így a kormány nem szakíthat teljesen EU-párti retorikájával. Ivanisvili azonban korábban már jelezte, hogy kész új hangot megütni Moszkvával, akár bocsánatot is kérni Dél-Oszétia visszaszerzésének kísérletéért, ami különösen nagy fordulatot jelentene Moszkva felé 16 évvel a fegyveres konfliktus után. A tbiliszi kormány azt ígéri, hogy ezzel vissza tudja szerezni a két területet – Moszkvának megfelelő garanciákkal. Igaz, a Kreml egyelőre érdemben nem reagált a grúz gesztusra, amely azonban hosszabb távon oda vezethet, hogy Grúzia a területi revízió reményében olyan kompromisszumot köt Moszkvával, amellyel a volt szovjet tagország ismét orosz érdekkörbe kerül. ", "site": "https://telex.hu/rovat/kulfold"}
{"title": "\n        Íme a mesekönyv, ami kiborította az országot\n       ", "body": "\n    Petíció, könyvdarálás, egymásnak ugró kommentelők és celebek: a Meseország mindenkié című könyv homoszexuális propagandaként híresült el. Leültünk beszélni a könyv készítőivel és kiderült, hogy itt teljesen másról van szó.\n   \nA mesekönyv a botrány hatására olyan érdeklődést váltott ki, hogy a sikerlista élére került. Leültünk beszélgetni a könyv szerkesztőjével, Nagy Boldizsárral, és két meseíróval, Pengő Edittel és Szűcs Edittel. A mesékhez  letölthető foglalkozásterveket  készítették az EJHA, az Emberi Jogi Nevelők Hálózata alsó tagozatos pedagógusok számára. ", "site": "https://telex.hu/rovat/belfold"}
{"title": "\n        Honnan származik, és mit sugall az a szó, hogy libernyák?\n       ", "body": "\nOrbán Viktornak köszönhetően az elmúlt hónapokban bekerült a magyar politikai közbeszédbe a libernyák kifejezés. A miniszterelnök idén júliusban az uniós költségvetési tárgyalások után pár nappal mondta azt a Kossuth rádiónak, hogy „nem vagyok a régi, de néhány ilyen libernyákot, akikkel vitatkoznom kellett, azokat azért még elviszem a hátamon.” A libernyák azóta újra és újra előkerül a Fidesz kommunikációjában. Olyannyira, hogy a szó szerepel Orbán komolynak szánt politikai évadnyitó esszéjében is. A  Magyar Nemzetben megjelent dolgozatban  a kormányfő a liberális és a konzervatív erők szembenállásáról, és a 2050-re muszlim többségűvé váló nyugati nagyvárosokról ír, és az új szó négyszer is előfordul a szövegben: „A libernyák doktrína-, beszédmód- és stílusdiktátumok elleni lázadás medre egyre szélesedik” vagy „A libernyákok szerint nincs miért félni a nagymértékű bevándorlástól” – olvasható az írásban. Itt olvashatja a Telex legfrissebb híreit, kattintson! Nem, ez nem azt jelenti, hogy köpönyeg Már a júliusi libernyákozás idején is többen előálltak megfejtésekkel, honnan is ered, mikor is használhatták először ezt a szót. Dragomán György író a  Facebook-oldalán  az Atheneum folyóirat 1841-es számából idézett egy részt. Ebben egy Kurucz Pál néven publikáló szerző (aki feltehetően maga Bajza József volt) az írta: ő hazafiságból ír és nem díjért, azaz nem adja el magát senkinek. Nála szerepel ez a mondat: „Tudom, hogy ez elv mellett felkoppan az ember' álla, 's ha ma három frakkja van egy év múlva megköszönheti, ha egy rongyos libernyák figyeg még vállán.” Ugye ön is látja, hogy ezzel mellékvágányra jutottunk a probléma megfejtésében, mert a libernyák ebben a szövegösszefüggésben egyszerűen csak köpönyeget jelent. Ugorjunk több mint száz évet előre az időben, hiszen mindenkinek világos, hogy a libernyák a liberális szó toldalékolt alakja. Talán emlékeznek: 2013-ban robbant ki a botrány az ELTE bölcsészkarán, ahol a hallgatói önkormányzat tagjai listázták az elsősök politikai, vallási hovatartozását, és a lányok külsejét. Itt szerepelt a nevek mellett a „jó segg”, a „rendes néptáncos katolikus lány”, a „szerintem cigó”, a „biztos, hogy ratyi” és a „kis liberó buzigyerek” mellett az „elempés libernyák” megjegyzés. Lekicsinylő képző Erre Kálmán László nyelvész hívta fel a figyelmet  egy nyári Facebook-posztban  azzal a kitétellel, hogy az ELTE-botrány óta a libernyák szót a nyilvánosság előtt kifejezetten náci hajlamú, szélsőjobbos megszólalók használták. „Ha egy miniszterelnök ezt a szót használja, akár tudatosan, akár csak kicsúszik a száján, akkor ezzel a csoporttal azonosul” – írta a nyelvész. De mit sugall, milyen képzettársításokat kelthet a -nyák végződés a liberális szó végén, és ez hogyan lesz politikai fegyver? Kálmán László a Telexnek azt mondta: a magyarban több hasonló végződés van, amely familiáris, becézgető vagy éppen lekicsinylő hatású. Érdekes módon ezek egy része szláv eredetű, amelyek feltehetően a monarchia idején kerülhettek be a magyar nyelvbe. A két világháború között már gyakran használták őket, és általában lekicsinylést, nevetségességet fejeztek ki. Ide sorolható a melegekre használt buzernyák, a bumburnyák, az aprópénzre, fillérre utaló buznyák, vagy a hasonlóan szlávos hangzású sutyerák, pupák, a toplák (topis, toprongyos) vagy az egészen frissnek tekinthető homlák (homeless, hajléktalan). A zsidókra használt „zsidrák”, vagy a nagyon is átvitt értelemben véve „becéző” bibsi kifejzések egyikéről sem lehet azt mondani, hogy egy pillanatig is kedveskedőek lennének. Ezzel szemben a szintén szlávos -csek vagy -ek végződés például a macskára használt macsek szóban nem kelt rossz érzést. A fenti körbe sorolható a nem szláv, hanem inkább németes hatású faszinger vagy csóringer. Frissítés : Na vajon melyik országban torzítják el még hasonló módon a liberális szót? Kollégám,  Nyilas Gergely minszki riportjában is olvashatják , és a Telex egyik olvasója is felhívta a figyelmemet arra, hogy az oroszban létezik a gúnyos liberaszt kifejezés, amiből elég könnyű asszociálni az orosz pidorasz szóra (homoszexuális, meleg,„buzeráns”, „buzernyák”). Milyen érdekes, ugye? A probléma nem a szó, hanem az a kör, aki ezt használja A politikához és a „kedveskedő” -i végződésre visszatérve nem ugyanaz a hatása a szoci, a libsi vagy a komcsi alaknak, amelyek már egyértelműen magyaros végződésűek. Míg a szocialisták néha maguk is szocinak nevezik magukat, a libsi kifejezetten pejoratív, mint ahogy az antikommunisták által alkotott komcsira sem mondanánk, hogy kedveskedő, inkább lenéző, gúnyos, elítélő. Külön csoportot képezhetnek az -ó végű „becézések” például a cigó (cigány) vagy a katkó (katolikus) szavak – mindegyik hasonlóan lenéző értelmű. A libernyák vagy a pupák és a sutyerák végén megfigyelhető -nyák és -ák végződés nem minden esetben jelent azért rosszat. Akár kedves is lehet, elég ha Csukás István Oriza-Triznyákjára gondolunk (bár ez név nem a -nyák képző eredménye, hanem egy régi bébitápszer, az Oriza Rizsnyák elferdítéséből született). Kálmán szerint itt mutatkozik meg, milyen közel lehet egymáshoz a becézgetéssel együtt járó kicsinyítés, és ez milyen könnyen át tud csapni a nevetségessé tevésbe, a lekicsinylésbe, az eljelentéktelenítésbe. Ahogy az angol nigger szónál, úgy a libernyáknál sem a szó végződésével, vagy – mint utóbbi esetben – a szláv eredetével van a probléma, hanem azzal a társadalmi körrel, amely ezt használja, mondta Kálmán László. Ennek a szónak a használata azt jelenti, hogy a beszélő pont úgy kicsinyli le és veszi semmibe a magukat liberálisnak vallókat, mint a szélsőjobboldaliak. Nagyon rossz, hogy az ország miniszterelnöke is szándékosan ezt teszi, mondta a nyelvész. (Borítókép: Orbán Viktor 2020. július 24-i rádióinterjúja közben. Fotó: Orbán Viktor Facebook) ", "site": "https://telex.hu/rovat/belfold"}
{"title": "\n        A Modern család főszereplője, Sofia Vergara lett az év legjobban kereső színésznője\n       ", "body": "\n    A járvány miatt kialakuló helyzet háttérbe szorította a hollywoodi filmsztárokat, így Vergara olyanok mellett tudott elhúzni a toplistán, mint Angelina Jolie vagy Gal Gadot.\n   \nA Forbes üzleti magazin hétvégén tette közzé, hogy friss adatai szerint a színésznő bevétele az elmúlt egy év alatt elérte a 43 millió dollárt (míg ebben a 12 hónapban Jolie például 35,5 millió dollárt keresett). Vergara Modern család minden egyes epizódja után 500 ezer dollárt kap, de zsűritagja az America’s Got Talent nevű tehetségkutatónak is, ahol évadonként legalább hatmillió dollárt keresett, írja az MTI.         Sofia Vergara a Modern Család egyik jelenetében. Fotó: ABC Entertainment / IMDb Vergara már tavaly is rajta volt a bevételi listán, ekkor még csak a második helyen. A járvány miatt azonban könnyebben előrébb tudott kerülni, idén ugyanis kevesebb hollywoodi produkció került a mozikba, illetve egy darabig zárva voltak a mozik, álltak a forgatások is, mindez pedig a hollywoodi filmsztárok bevételének sem kedvezett. A mozik bezárásával Vergara mellett más sorozatszínésznők is a lista élére kerültek, például a nyolcadik helyen végző Ellen Pompeo (Grace klinika) vagy a kilencedik helyen lévő Elisabeth Moss (A szolgálólány meséje). A listán Vergara, Jolie és Gadot után szerepel még a negyedik helyen Melissa McCarthy, utána Meryl Streep, Emily Blunt, és Nicole Kidman is. Angelina Jolie és Emily Blunt kivételével egyébként a top 10-es listán szereplő színésznők bevételének nagy része videóletöltésekből vagy a tévéből származott. A tíz legjobban kereső színésznő egyéves együttes bevétele összesen 354 millió dollárt tett ki, míg ez a férfi színészek top 10-es listáján 550 millió dollár volt. ", "site": "https://telex.hu/rovat/kulfold"}
{"title": "\n        Közel harminc éve nem volt olyan meleg az Antarktiszi-félszigeten, mint most\n       ", "body": "\nA Santiago de Chile-i Egyetem szerint a hőmérséklet az egész félszigeten több mint 2%-kal haladja meg a szokásost. A félsziget északi részén 0 fok fölött volt eddig az átlaghőmérséklet, amire 31 éve nem volt példa, írja az MTI. (A Telex  legfrissebb híreit  itt olvashatja) A klímakutatók szerint ez azért aggasztó, mert jelentheti azt is, hogy a terület gyors felmelegedése, ami a 20. század végén indult be és eddig megállni látszott, mégis újraindulhat. Idén a félszigeten 34 nap mértek extrém meleget, a területen összesen négyszer vonult át hőhullám egy az ottani nyáron; kettő ősszel; egy pedig az antarktiszi tél alatt: ekkor 5 fokos melegek is előfordultak. ", "site": "https://telex.hu/rovat/kulfold"}
{"title": "\n        Lelőtték a vezérigazgatót, aki a thaiföldi muntyákszarvas-ügyben nyomozott\n       ", "body": "\n    Suriya Saengpong, a Thaiföldi Állatkerti Szervezet vezérigazgatója a Thaiföldön szentként tisztelt albínó muntyákszarvasok ügyében nyomozott. Irodájában lőtték fejbe, meggyilkolásának köze lehet a muntyákszarvasok eltűnéséhez, írja az MTI.\n   \n(Itt találja a Telex  legfrissebb híreit ) Saengpong a Songkhla Állatkert igazgatójával készült találkozóra szombaton, amikor az állatkert főállatorvosa berontott irodájába és többször fejbe lőtte. A főállatorvos elmenekült, majd szolgálati lakásában végzett magával is. A rendőrség nem tisztázta a gyilkosság indítékát, de utalt arra, hogy köze lehet a thaiföldi muntyákszarvas-ügyhöz, amiben Saengpong nyomozott. A Songkhla állatkertből korábban két albínó muntyákszarvas tűnt el, az állatokat még Sirikit aranykirálynő adományozta az állatkertnek. A hivatalos jelentés szerint az egyik szarvast egy óriáskígyó falta fel, míg a másikkal egy ismeretlen betegség végzett. Saengpong szombaton azért találkozott volna az állatkert vezetőjével, hogy megtudja, valójában mi történt az állatokkal. A hatóságok ugyanis attól tartanak, hogy a két ritka muntyákszarvast valójában vadállatkereskedők lopták el vagy vásárolták meg az állatkerti illetékesektől. ", "site": "https://telex.hu/rovat/kulfold"}
{"title": "\n        Kinevezték az Alkotmányvédelmi Hivatal új főigazgatóját\n       ", "body": "\nKinevezték az Alkotmányvédelmi Hivatal (AH) új főigazgatóját, Bárdos Szabolcs nemzetbiztonsági dandártábornok mostanáig az AH műveleti főigazgató-helyettese volt. Az erről szóló miniszterelnöki határozat a Magyar Közlöny csütörtöki számában jelent meg, Bárdost október elsejei hatállyal nevezték ki. Az AH-t 2015 óta vezető Kiss Zoltán korábbi főigazgatót szeptember 15-i dátummal, vagyis azonnali hatállyal menesztette Orbán Viktor miniszterelnök, derült ki a Magyar Közlöny szeptember 14-i számából. Pintér Sándor belügyminiszter kedden a nemzetbiztonsági bizottság előtti meghallgatásán azt mondta: Kiss Zoltán más beosztásba került. A hivatal munkájával való elégedettséget bizonyítja az is, hogy nem kívülről érkező emberre tesznek javaslatot, mondta akkor az MTI szerint. ", "site": "https://telex.hu/rovat/belfold"}
{"title": "\n        Karácsony az olimpiáról: Én már 2019-ben felvetettem egy Budapest–Pozsony–Bécs együttműködést\n       ", "body": "\nVasárnap Karácsony Gergely főpolgármester is kommentálta a hírt, miszerint  Szlovákia konzultációkat kezdeményezett Magyarországgal  egy esetleges nyári olimpia szervezéséhez szükséges sportinfrastruktúra-hálózat létrehozásáról. Karácsony elmondta, ezt kiváló ötletnek tartja, mert szerinte Budapest abban érdekelt, hogy fenntartható legyen az olimpia, és ne hozzanak létre új sportlétesítményeket, és azt is hozzátette, ő már 2019-ben felvetette Budapest, Pozsony és Bécs együttműködését – írja az  atv.hu . „Ezt akár ki lehet terjeszteni akár Ausztriára, vagy Horvátországra is, vannak olyan sportlétesítmények, amelyek Magyarországon nincsenek, például tengerpart sincs, vagy vannak olyan speciális dolgok, amit Magyarországon nehéz megvalósítani” – mondta a főpolgármester a szlovák-magyar együttműködésről. Gyulay Zsolt, a MOB elnöke az ATV Híradójának azt mondta, a diskurzus megkezdéséhez kelleni fog a fővárosi önkormányzat beleegyezése is, amit a jelek szerint nem Karácsonyon fog múlni. A konzultációk nem közös pályázati szándékot céloznak, de a főváros és a kormány között eleve meglévő egyetértés után ez újabb lépés lehet afelé, hogy előbb-utóbb lehessen magyar olimpiát rendezni. Az régóta nem titok, hogy a budapesti nyári olimpia  Orbán Viktor nagy álma . 2017-ben meghátrált a NOB és a fideszes vezetésű főváros, amikor a Momentum összegyűjtötte a budapesti olimpiáról szóló népszavazáshoz szükséges ajánlásokat. Az idei párizsi olimpia után azonban ismét  elővette a kérdést  a miniszterelnök, amit Karácsony már  augusztus végén támogatott , pénteken pedig  megerősítette , még a jövő héten döntenek egy állásfoglalásról a kérdésben. Persze azt is hozzátette, hogy a ehhez új alapokra kell helyezni a főváros és a kormány viszonyát. Azt viszont érdekes módon egyelőre nem tudni, hogy a fideszes képviselők támogatni fogják-e az állásfoglalást, Szentkirályi Alexandra, a Fidesz fővárosi frakciójának vezetője ugyanis eközben arról írt, hogy  az olimpia sajnos csak álom marad . Szerinte a főpolgármester elherdálta Budapest százmilliárdos megtakarítását, és „amíg a liberális szivárványkoalíció nem állítja talpra a főváros költségvetését, addig nem lehet olimpiáról komolyan beszélni”. Ha a Fidesz nem támogatná az állásfoglalást, az persze minimum furcsa lenne, hiszen évek óta álomgyilkosozzák a Momentumot ugyanemiatt. ", "site": "https://telex.hu/rovat/belfold"}
{"title": "Elképesztő átalakulás! Falatnyi bikiniben mutatta meg testét Tolvai Reni – fotó ", "body": "Az énekesnőt korábban sokan kritizálták húsosabb idomai miatt – most pár hónap leforgása alatt két ruhamérettel kisebb lett. \nNoha a koronavírus-világjárvány ideje alatt  sokan szedtek fel plusz kilókat , Tolvai Reni és édesanyja épp ebben az időszakban kezdett fogyókúrázni. Az énekesnő  teljesen megváltoztatta az életmódját, más adagokat és más időpontokban, naponta ötször eszik , táplálékkiegészítő shake-eket iszik, és rendszeresen edz is.                  View this post on Instagram                         A post shared by RENI (@tolvaireni) A befektetett energia és idő meghozta a várva várt sikert, 20 kilótól sikerült megszabadulnia. Renit korábban  gyakran kritizálták az alakja miatt, így most bikiniben mutatta meg a változást . Persze a beszólást így sem úszta meg: Akinek ilyen szuper hangja van, annak nincs szüksége ilyen fotókra – írta egy követője a poszthoz, de az énekesnő már nem foglalkozik az ehhez hasonló kommentekkel. ", "site": "https://www.borsonline.hu/cimke/tolvai-reni"}
{"title": "Keményen beleszálltak a rajongók Tolvai Renibe: a plusz kilókkal együtt a szépségét is elvesztette ", "body": "Az énekesnő nemrégiben elvégzett egy sminkes tanfolyamot, örömmel osztotta meg első munkáját, azonban a követői keményen beleálltak. \nTolvai Reni imád sminkelni, az utóbbi hónapokban egy képzést is elvégzett, hogy ne csak magát, hanem másokat is gyönyörűvé varázsolhasson. Ez volt az első munkája A napokban felkérést kapott egy menyasszonytól, hogy készítse el az esküvői sminkjét.  Reni boldogan mutatta meg a rajongóinak, akik igencsak kritikusan fogadták a látványt.  Egy visszafogott, mégis különleges sminket találtam ki, nagyon megtisztelő volt, hogy nekem szavazott bizalmat -írta a fotója mellé, s nem kellett sokat várni, hamar megérkeztek az első vélemények is. -  Milyen lett volna, ha nem lenne visszafogott? \"Gyöngytyúk\"? Félreértés ne essék, eszméletlen jó a smink az első képeken, filterrel, fotózásra.  De visszafogottnak titulálni nem túl átgondolt, hacsak nem ez a cél: a pukkasztás. Így férjhez menni... Oda már bocsi, de túl giccses, de hát csak elvették... - vélekedett az egyik követője. -  Ne haragudj, de csúnyák ezek a póktojások  - írta egy másik rajongó, Tolvai Reni rögtön megadta a választ, hogy miért választotta a gyöngyöket.  -  A mennyaszonynak egy elég erős allergiás reakciója lett pár nappal az esküvő előtt a szeme alatt.  Így arra gondoltam kidíszítem gyöngyökkel, így eltakarva teljesen a problémát. Túl sovány lett? A kommentelők között azonban volt valaki, aki nem a sminket kritizálta, hanem magát az énekesnőt. Úgy vélte,  Reni túlságosan sokat fogyott és a plusz kilókkal együtt eltűnt a szépsége is.  -  Kedves Reni. Nagyon sajnálom hogy eltűnt az a ragyogó, csupa életegészségtől kicsattanó, gyönyörű nő, aki te voltál. Eltűnt, mert  csúnya lettél a nagy fogyástól. A legtöbb fiatal hölgynek nem előnyös nyúzottan, beteges színben, fáradt arccal, fakó tekintettel soványnak lenni - írta az énekesnő egyik követője, aki nem érti, hogy Reni párja miért engedi ezt és miért nem hívja fel a figyelmét erre.                  A bejegyzÃ©s megtekintÃ©se az Instagramon                         RENI (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "\n        Bús Balázs: Mindenben a hatóságok kérésének megfelelően jártunk el\n       ", "body": "\nEgy óbudai óvónő gyermekpornográf felvételeket készített a rábízott óvodásokról, az élettársával pedig szexuálisan bántalmazta az unokahúgát. A kerület ellenzéki polgármestere, Kiss László szeptemberben zárta le a belső vizsgálatot, amely során súlyos mulasztásokat és visszaéléseket találtak. Azt is mondta, hogy az önkormányzat korábbi vezetése is tudott az ügyről, és azt el akarták hallgatni. Ezzel szemben a volt polgármester, a fideszes Bús Balázs a  HVG -nek azt mondta, hogy a hatóságok kérésének megfelelően jártak el. A rendőrség idén áprilisban bejelentette, hogy 2019 márciusában azonosított egy III. kerületi óvónőt és élettársát, akik a nő gyermekkorú unokahúgát szexuálisan bántalmazták, a férfi a gyanú szerint a saját gyerekükkel is folytatott szexuális cselekményeket. A nyomozás során kiderült, hogy az óvónő a munkahelyén is készített gyermekpornográf felvételeket több rábízott óvodásról. Ezeket a képeket másokkal együtt a dark weben, különféle pedofil fórumokon terjesztették, ezért a rendőrség áprilisban vádemelési javaslattal továbbította az ügyet az ügyészségnek. Bús azt nyilatkozta, hogy a rendőrség 2019 márciusában kereste meg őt a nyomozás miatt, és elmondása szerint azt kérték tőle, hogy ne ő tájékoztassa a szülőket, ezt majd megteszi a rendőrség. Kezdetben a rendőrség sem tudta, hány érintettről van szó, a szülőknek a pornográf képek alapján kellett beazonosítaniuk a gyerekeket. „Mindenben úgy jártunk el, ahogy a hatóság kérte. Ha szerintük mulasztást követtem el, jelentsenek fel” – mondta Bús. Az óvónőt azonnal, tavaly márciusban elbocsátották, az érintett szülőknek pedig pszichológiai és jogi segítséget nyújtottak, ám azt nem tudja a volt polgármester, hogy hány szülő élt ezzel a lehetőséggel. Bús szerint semmit sem akartak eltussolni, de úgy akartak eljárni, hogy azzal se a gyerekeknek, se a szülőknek ne okozzanak további sérülést. Állítása szerint ő azért nem akart külön vizsgálatot folytatni az ügyben, mert akkor még zajlott a rendőrségi eljárás. Szerinte ha ebben a helyzetben tájékoztatja a képviselő-testületet, az a legnagyobb gyalázat lett volna a szülőkkel és a gyerekekkel szemben. Hasonló helyzetben a jelenlegi vezetésnek sem ajánlaná, hogy így járjon el. A HVG a Fővárosi Főügyészségtől úgy tudja, hogy idén júniusban emeltek vádat az óvóné és élettársa ellen, több rendbeli, minősített eseti szexuális erőszak és gyermekpornográfia miatt. A Fővárosi Törvényszék a nyilvánosság kizárásával, szeptemberben folytatott előkészítő ülést, a tárgyalás novemberben várható. Mint írják, a férfi vádlott jelenleg letartóztatásban van, a női vádlott bűnügyi felügyelet hatálya alatt áll. Tud segíteni! Ha tudomása van bajba jutott, bántalmazott gyerekről, vagy aggódik, mert felmerül ennek a gyanúja, hívja a Gyermekvédő Hívószámot, a 06 (80) 212-021-et! A hívás anonim, ingyenes, és a szám a nap 24 órájában él. A veszélyeztettségről szóló jelzést a hívásokat fogadó szakemberek továbbítják az illetékes hatóság felé. A Szociális és Gyermekvédelmi Főigazgatóság által működtetett szolgáltatásról  itt talál bővebb információt . ", "site": "https://telex.hu/rovat/belfold"}
{"title": "\n        Kigyulladt egy autó a Westend mélygarázsában\n       ", "body": "\nKigyulladt egy személyautó Budapest VI. kerületében, a Ferdinánd híd közelében a Westend bevásárlóközpont mélygarázsában. Az esethez a fővárosi hivatásos tűzoltókat riasztották, akik egy vízsugárral eloltották a lángokat. Az egység a  katasztrófavédelem  beszámolója alapján utómunkálatokat végez. ", "site": "https://telex.hu/rovat/belfold"}
{"title": "\n        A sztrájktól egyikünk sem boldog, de egy ilyen helyzetben az egyetem nem fog túlélni\n       ", "body": "\n(Ez a cikk eredetileg a  Telex.hu  elindulása előtt, lapunk Facebook-oldalán jelent meg 2020. október 1-jén.) Katonai kancellárt és két új rektorhelyettest kaptak, a Színház- és Filmművészeti Egyetem hallgatói és tanárai viszont továbbra sem engednek a követeléseikből. Őrt álló diákok és oktatók ülnek az egyetem Vas és Szentkirályi utcai épületénél is, utóbbit szerda este foglalták el, miután a sajtóból értesültek arról, hogy az általuk el nem ismert kuratórium pályázat és szenátusi jóváhagyás nélkül nevezett ki két új rektorhelyettest: Novák Emil filmrendezőt és Zalán János színész, producert. Mindketten tanultak korábban az egyetemen. Ahogy a kuratóriumot, úgy a két rektorhelyettest sem tartják legitimnek a hallgatók, így az egyetem épületeibe sem engednék be őket. Az új kancellár, Szarka Gábor ezredes korábban kedden már megpróbált bemenni az egyetemre, de a hallgatók útját állták, és az udvaron kezdtek el vitatkozni. Egyetemi forrásokból úgy tudjuk, Szarka azt mondta nekik, a mostani holtpontról el kell mozdulni, de arra nem volt érdemi válasza, hogy ezt hogy kéne, ha a hallgatók nem tartják őket legitimnek. Szarka azt is mondta nekik, hogy csak az épületen belül hajlandó egyeztetni, majd távozott. „Követeléseinkből továbbra sem engedünk, amíg a minisztérium azokat nem teljesíti, addig az épületek blokádját fenntartjuk” – mondták a hallgatók a csütörtök délutáni sajtótájékoztatójukon. A hallgatók egy hónapja foglalták el az egyetem Vas utcai épületét, azután, hogy az új kuratórium az addigi legfőbb döntéshozó szerv, a szenátus majdnem minden jogkörét elvette, és azokat magára ruházta át. Akkor az egyetem teljes vezetősége lemondott, felmondási idejük szerdán ért véget. Az utolsó estén az egyetemen virrasztást tartottak a tiszteletükre. Többen maradtak tanárként, de ahogy előzetesen ígérték, csütörtökön, október elsején sztrájkba kezdtek. A belső oktatók hatvan százaléka sztrájkol, de több külső munkavállaló is csatlakozott hozzájuk. Az oktatók egyelőre két nap sztrájkot hirdettek meg, mert „olyan fantáziával és tempóval történnek az események”, hogy most azokat próbálják követni, mondta a Telexnek az SZFE Film- és Médiaintézet lemondott vezetője, Balázs Gábor. A sztrájkoló tanárok reggelente jelentkeznek az egyetem Vas utcai épületénél, majd napközben bent vannak az egyetemen a diákokkal együtt, de tanítás jelenleg nincs. Helyette fórumokat tartanak, folyamatosan beszélgetnek a helyzetről és a lehetőségeikről, „és várjuk a csodát, ami vagy eljön, vagy nem” – mondja Balázs. Közben elkezdték elnevezni a tantermeket korábbi egyetemi oktatókról, fotókat és idézeteket ragasztanak fel tőlük, pénteken pedig paprikáskrumplit főznek majd közösen, és Balázs szerint „próbálunk berendezkedni valamilyen fenntartható életmódra” az egyetemen. Belépésnél lázat mérnek, kézfertőtlenítőt adnak, mindig maszkot viselnek, és egy teremben egyszerre nem lehetnek többen tíznél. A hallgatók csütörtökön azt is mondták, korábban az oktatási jogok biztosához fordultak az egyetem autonómiájának sérülése miatt, amire most megérkezett a válasz, hogy vizsgálatot indítanak az ügyben.         Az SZFE diákjai az egyetem Szentkirályi utcai épületének elfoglalását követő sajtótájékoztatón 2020. október 1-én.Fotó: Bődey János / Telex A sztrájkolok azt követelik a kormánytól, hogy garantálják az alkotás, az oktatás és az egyetem szabadságát; állítsák vissza a szenátus modellváltás előtti jogköreit; az egyetem belső működését önrendelkező, demokratikus úton, a szenátuson keresztül az egyetemi közösség határozhassa meg; az egyetem rektorát, intézetvezetőit, osztályvezetőit demokratikus úton, a szentási képviseleten keresztül az egyetemi közösség választhassa meg; garantálják, hogy nem csökkentik az egyetem pénzügyi forrásait. „A sztrájktól egyikünk sem boldog, de egy ilyen helyzetben az egyetem nem fog túlélni” – mondta Balázs a Telexnek. A lemondott vezetőség az elmúlt napokban próbált egyeztetni az új kancellárral, de egyelőre nem jutottak eredményre. Az új kancellár mindenesetre rögtön azt mondta nekik, hogy amíg nem engedik be őt az egyetem épületébe, addig nem tud aláírni semmit, és így a béreket sem tudja kifizetni. A hallgatók szerint viszont a huszonegyedik században, ráadásul koronavírus alatt mindezt az interneten keresztül is meg lehet tenni, nem kell ehhez egy irodában ülni. Csütörtök este az új rektorhelyettes, Novák Emil és az új kancellár, Szarka Gábor egy közleményben azt írta, januártól tizenöt százalékos béremelést adna a dolgozóknak, és változatlan maradna a munkarendjük is. „Az SZFE vezetése a fenti követelések vonatkozásában sztrájkbizottsággal a tárgyalást lezártnak tekinti, és megkéri az sztrájkban résztvevőket, hogy folytassák a munkát. Amennyiben a sztrájkbizottság ennek ellenére a sztrájk folytatása mellett döntene, úgy az SZFE vezetése semmisnek tekinti fenti ajánlatát”, írták. A hvg.hu megkereste  a sztrájkbizottság ügyvivőjét, Csató Katát, aki ultimátumnak nevezte a kuratórium javaslatát, azt nem fogadják el, tovább akarnak tárgyalni. Szerinte a 15 százalékos béremelés nem egy gesztus, hanem törvényi kötelesség, hiszen ez a vonatkozó jogszabály szerint a modellváltással együtt jár, az SZFE dolgozói ezen felül kértek 10 százalékos emelést. Gulyás Gergely pedig Miniszterelnökséget vezető miniszter a csütörtöki Kormányinfón jelentett be, hogy jövőre hárommilliárd forintot ad az SZFE működésére, mert ezt kérte az új kuratórium. Ez kétszer akkora összeg, mint amennyivel a kormány eddig támogatta az egyetemet. Erre a hallgatók úgy reagáltak, hogy egy jogsértő helyzetben, mint amilyen a mostani, nem éppen etikus pénzügyi felajánlásokkal válaszolni. A hallgatók és tanárok továbbra is állítják, nem a modellváltással van gondjuk, hanem azzal, ahogy odatették föléjük a kuratóriumot, ami aztán elvette a szenátus majdnem minden jogkörét. Balázs szerint ha visszaállna a modellváltás előtti állapot, akkor azok is szívesen visszamennének az egyetemre, akik korábban felmondtak. A kuratórium elnöke, Vidnyánszky Attila szerdán úgy nyilatkozott, ők továbbra is mindent jogszerűen csinálnak. (Borítókép: A Színház- és Filmművészeti Egyetem hallgatói elfoglalták a Szentkirályi utcai épületet is, október 1-jén sajtótájékoztatót tartottak. Fotó: Bődey János / Telex.hu) ", "site": "https://telex.hu/rovat/belfold"}
{"title": "\n        Több tízezerrel nőtt az új fertőzöttek száma Brazíliában\n       ", "body": "\n    Több ezer új fertőzött világszerte, összesen közel 35 millió igazolt koronavírusos a világon: frissülő cikkünk a koronavírus külföldi híreiről.\n   \n(Itt találja a Telex  legfrissebb híreit ) 23.14 Marseille-ben újranyithatnak az éttermek, Párizsban keddtől szigorítások Párizs és elővárosai a koronavírus-járvány miatti legmagasabb riasztási övezetbe kerültek, az éttermek az eddigieknél szigorúbb óvintézkedések mellett nyitva maradhatnak – közölte vasárnap este a francia miniszterelnöki hivatal. A bárok viszont, amelyek eddig este 10 óráig nyitva tarthattak, keddtől egyáltalán nem nyithatnak ki. A fővárosban keddtől két hetes időtartamra lépnek életbe az új előírások, amelyek betartása mellett hétfőn az egy héttel ezelőtt a déli Marseille-ben és Aix-en-Provence-ban bezárt vendéglátóhelyek újranyithatnak. Az előírások szerint az éttermekben az asztalok között legalább másfél méteres távolságnak kell lennie, a vendégeknek meg kell adniuk az elérhetőségüket a későbbi esetleges kontaktkutatásokhoz, s nyolc fősnél nagyobb csoportokat nem fogadhatnak a vendéglátóhelyek. (MTI) 10.54 Tízezer fölött a napi új fertőzöttek száma Oroszországban Oroszországban 10499-cel nőtt az új betegek száma, az országban ez a legnagyobb szám május 15-e óta. Az új esetek 27,8%-a tünetmentes, az összes orosz fertőzött pedig a vasárnapi adatokkal együtt 1 215 001-re nőtt. Szergej Szobjanyin moszkvai polgármester a Rosszija 1 televíziós csatornának azt mondta, a kórházakat egyelőre még nem tervezik tömegesen átállítani a koronavírusos betegek kezelésére. (MTI) 8.48 Mozikat zár be a Cineworld az Egyesült Királyságban és az USA-ban Alig pár nappal azután, hogy  az új James Bond-film bemutatását  ismét eltolták, a Cineworld úgy döntött, hogy több száz moziját bezáratja Amerikában, az Egyesült Királyságban, illetve Írországban. Nem tudni, meddig nem nyitnak ki újra, de 2021-ig biztosan nem. A mozióriás dolgozói kiakadtak, miután a hír megjelent a médiában: azt mondták, velük még csak nem is egyeztetett a cég a bezárásról. ( Variety ) 8.11 Közel 35 millió a világ összes fertőzöttjeinek száma A világon 34 797 492 ember kapta el a koronavírust, a halálos áldozatok száma 1 031 576, a gyógyultaké pedig 24 168 711. A vírus 188 országban és régióban van jelen, a legtöbb fertőzöttet az USA-ban diagnosztizálták. A szakértők szerint az igazolt esetek száma nem tükrözi a teljes valóságot, sok országban ugyanis korlátozott a tesztek száma. (John Hopkins Egyetem / MTI) 8.07 Közel 17 ezer új fertőzött Franciaországban A francia hatóságok szombaton közölték, hogy egy nap alatt 16972 új fertőzöttet diagnosztizáltak az országban: ez a legmagasabb adat náluk a járvány kezdete óta. Az elmúlt egy napban 49 halálos áldozata volt a vírusnak. Marseille-ban a járvány miatt újra bezáratták a bárokat, éttermeket, az egyre növekvő adatok miatt pedig valószínűleg a párizsi vendéglátóhelyekre is hasonló sors vár. (MTI) 8.02 Brazíliában több mint 26 ezerrel nőtt az új fertőzöttek száma egy nap alatt Az elmúlt 24 órában 26310 új fertőzöttet diagnosztizáltak, illetve 599-cen vesztették életüket a vírus miatt. A helyi egészségügyi minisztérium közlései szerint Dél-Amerika legnagyobb országában eddig közel 4 millió 907 ezer ember kapta el a koronavírust, 85%-uk meggyógyult. A vasárnapi 26 ezres új fertőzöttek száma ráadásul egy olyan hétre esik, ami a minisztérium szerint kevesebb új beteggel járt, mint az azt megelőző. (MTI) ", "site": "https://telex.hu/rovat/kulfold"}
{"title": "Kilógott Tolvai Reni melle, amit egészen közelről meg is mutatott ", "body": "Segített azoknak, akik elsőre nem vennék észre azt, ami gyakorlatilag kiszúrja a szemet. \nTolvai Reni egy Instagram-posztban ünnepelte meg, hogy 10 éve ápol baráti és munkakapcsolatot stylistjával, ám a sokat fogyott énekesnő egy olyan dolgot emelt ki a fotón, amit első pillantásra sem nehéz nem észrevenni.                  A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s Reni melltartó méretű topjából ugyanis alul igencsak kilóg a melle, és a kép bal oldalán nagyítva is láthatjuk ezt a részletet. De a kilógó mellet miért kellett kiemelni pluszban? Ez így sajnos közönséges – írta az egyik kommentelő, amire Tolvai így reagált: „Az underboob még mindig menő” Azt nem tisztünk eldönteni, melyik félnek van igaza. ", "site": "https://www.borsonline.hu/cimke/tolvai-reni"}
{"title": "Tolvai Reni hihetetlen dolgot fogadott meg, a követőinek leesett az álla - fotó ", "body": "Az énekesnő közösségi oldalán árulta el a titkot. \nTolvai Reni  rajongói valószínűleg egyetértenek abban, hogy az énekesnő csodálatosan néz ki. Most azonban kiderült, hogy Reni 2023-ban nagy fogadalmakat tett, többek között  a külsejével kapcsolatban is. Fotó: Szabolcs László   Idén nyárig össze KELL jöjjön a szép poci, mar csak pár hónap van.... nem kocka hasat szeretnék, hanem lefelé csíkosat. Ez az egyik fogadalmam 2023-ra, a többi meglepi   - írta legfrissebb fotójához az énekesnő, aki megmutatta, hogy néz ki most a hasa. Bár még messze a nyár, már most is sok elismerő kommentet kapott rajongóitól.                 A bejegyzés megtekintése az Instagramon                         TR (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Ha én raknék ki ilyen képet, keresztre feszítenének, jelentette ki Tolvai Renáta Metzker Viki meztelen fotóját nézegetve ", "body": "Erős kommenteket is kapott Tolvai Renáta. \nMetzker Viki DJ, volt playmate úgy gondolta, húsvétra egy meztelen képpel jelentkezik, a horvát Playboy egy korábbi kiadásának címlapját tette ki a közösségi oldalára, persze sokan kedvelték a fotót. Ehhez szólt hozzá a Megasztár-győztes Tolvai Reni, aki szerint, ha ő tenne ilyet, akkor kitoloncolnák vagy keresztre feszítenék a netezők. (via  Origo ) ", "site": "https://www.borsonline.hu/cimke/tolvai-reni"}
{"title": "Tolvai Reni lerántotta a leplet: megszegte megasztáros szerződését ", "body": "Tolvai Reni 11 évvel ezelőtt nyerte meg a Megasztár 5. szériáját. Most először mesélt a kezdeti nehézségekről, melyekkel nehezen tudott megbarátkozni. \nTolvai Reni  karrierje több mint egy évtizede töretlen, amit talán annak is köszönhet, hogy mindig igyekezett a maga által kijelölt úton járni és arról nem hagyta magát letéríteni. A Megasztár 5. szériájának győztese megállta a helyét, hiszen tény, hogy 11 éve ő az egyik állócsillag a hazai popzene egén. Tolvai Reni csak ritkán vállal hosszabb interjúkat, mert szereti megőrizni magánéletének részleteit önmagának és szeretteinek, de Osváth Zsolttal most kivételt tett. Olyan jól érezte magát az egykori valóságshow-hős, ma népszerű YouTube-sztár kanapéján, hogy olyasmiket is elmesélt, amiket korábban még soha. Például elárulta, hogy mivel húzta ki a gyufát a Megasztár stábjánál.                  View this post on Instagram                         A post shared by RENI TOLVAI (@tolvaireni) – Amikor bekerültem a Megasztárba, azt mondták, hogy olyan szép vagyok, de még szebb lennék platinaszőke, rövid hajjal.  Én jeleztem, hogy ezt nem szeretném, de közölték, hogy én ezt nem mondhatom meg, mivel aláírtam a szerződést és annak értelmében nem csak engem, de az összes versenyzőt átváltoztatják  – kezdte Tolvai Reni a ma este felkerülő epizód felvételén, aki olyannyira nem érezte jól magát új hajszínével, hogy végül titokban fodrászhoz ment. Fogtam magam és elmentem sunyiban fodrászhoz. Visszafestettem a hajam vörösre, amiből óriási botrány lett. Két napig lehettem vörös, majd vissza kellett szőkíttetnem a hajam - mesélte Zsoltnak Reni. ", "site": "https://www.borsonline.hu/cimke/tolvai-reni"}
{"title": "\n        Tűz ütött ki a Városmajori kórház alagsorában\n       ", "body": "\nTűz keletkezett a Városmajori kórház alagsorában vasárnap, Budapest XII. kerületében. A helységben papír és berendezési tárgyak égtek, amit a fővárosi hivatásos tűzoltók egy vízsugárral eloltottak. Az épület egyes részei füsttel telítődtek, a területet átvizsgáljáak és szellőztetnek az érintett részen – olvasható a  Katasztrófavédelem honlapján . ", "site": "https://telex.hu/rovat/belfold"}
{"title": "\n        Százezer fölött a nyelvvizsga nélkül diplomát kapók száma\n       ", "body": "\nSzeptember végéig több mint százezer egykori és jelenlegi hallgató kapta kézhez nyelvvizsga nélkül oklevelét a felsőoktatási intézményektől – közölte az Innovációs és Technológiai Minisztérium csütörtökön az MTI-vel. A Gazdaságvédelmi Akcióterv első intézkedései között szerepelt, hogy akik 2020. augusztus 31-ig záróvizsgát tettek vagy tesznek, nyelvvizsga nélkül is átvehetik diplomájukat. Az intézkedést azzal indokolták, hogy a kormány álláspontja szerint a gazdasági növekedés újraindításához nagy szükség van a diplomás munkavállalókra. A rendelkezés a finanszírozási formától függetlenül a doktori képzések kivételével minden képzési formára, így a korábbi főiskolai és egyetemi képzésekre, az alap-, mester- és osztatlan képzésekre, a felsőoktatási szakképzésekre is vonatkozik. A lehetőséggel azok is élhetnek, akiknek akár több nyelvvizsgát, felsőfokú vagy szakmai nyelvvizsgát kellett volna tenniük a diplomaszerzéshez. A dokumentumok postai úton, hivatalos iratként is kiadhatók. Az egyetemek mostanáig mintegy 115 ezer diplomát állítottak ki, ezekből 102 ezret már megküldtek az érintetteknek. A többi okirat is készül már, a könnyítés miatt több mint 137 ezer új diplomás jelenhet meg a munkaerőpiacon – írta az ITM. ", "site": "https://telex.hu/rovat/belfold"}
{"title": "\n        A kolbásztöltő Magyar Péter és a disznó, aki megszökött\n       ", "body": "\n„Rakj már be valami számot, hogy felkészüljünk a kolbászfesztiválra” – fordulok szombat kora reggel a kocsiban békéscsabai származású fotós kollégám felé, amikor a négynapos 26. Békéscsabai Kolbászfesztivál legnépszerűbb napjára tartunk. Pár másodperc múlva elkezd szólni az autóban Csókos Miskától a Kolbászból van a kerítés, ő pedig énekli. Hallgatunk aztán Fásy Ádámot és Rostás Szabit is, én pedig jókat mosolygok, azt hiszem, viccel. Csak pár óra múlva tudom meg, hogy nem. Egyáltalán nem viccelt. Megérkezünk Békéscsaba szélére, a CsabaParkhoz, ahol a már reggel 8-kor az út mellett pálinkázó embereket látva tudjuk, hogy jó helyen járunk. A parkoló tele van, az emberek láthatóan komolyan veszik a fesztivál disznóvágásokra épülő jellegét, már kora reggel megy az ivás és szól a zene. Megnéztük a kolbászfesztivált, ami olyan népszerű, hogy az ország több pontjáról, illetve külföldről is érkeznek rá. A fesztiválra az elmúlt években többször ellátogatott Orbán Viktor és Szijjártó Péter is. Idén viszont a politikuskvótát Magyar Péter adta. Kolbásztöltés, Fásy Ádám, és igazi magyar kolbászolás egy disznó teteme mellett.         Fotó: Hevesi-Szabó Lujza / Telex „Adott nekünk a Jóisten jó szerencsét, hogy ma együtt tudunk töltögetni, ez a legjobb dolog” – kezdte beszédét reggel Fásy Ádám, Fidesz-barát zenész és kolbászzsűritag a fesztiválon azelőtt, hogy a kolbásztöltő verseny elkezdődött volna. Mint Fásytól megtudjuk, a kolbásztöltés a legszebb, a kolbász pedig a legjobb dolog a világon. „Áldjon meg mindenkit a Jóisten, jó töltést!” – mondja Fásy, majd a megnyitón a töltőverseny rajtja előtt elhangzik még az is, hogy „erre vártunk egy éve, a tavalyi kolbászfesztivál vége óta. Hogy együtt készíthessük újra a kolbászt”. A kolbásztöltő versenyen közel 500 csapat tölt idén kolbászt, de csak egy töredékük zsűrizteti is le a kolbászát, hogy a díjakért versenyezzen. A többiek azért csinálják, mert, mint az egyik csapattól megtudjuk, „rohadt jó dolog kolbászt tölteni”. Nemcsak jó, de nehéz is: számít végeredményben majd a kolbász színe, íze, állaga, meg az is, kinek milyen töltője van hozzá. Tovább nem beszélgethetünk a résztvevőkkel, mert elkezdenek tölteni közvetlenül azután, hogy elhangzik a fesztivál főcímdala, a Kolbász dal, olyan sorokkal, minthogy „Sót? Bele! Paprikát? Bele! Szívünk? Bele! Lelkünk? Bele! Mindent bele!”.         Fotó: Hevesi-Szabó Lujza / Telex A kolbászversenyen mindenki saját recept alapján készíti a kolbászt. Itt, a helyszínen darálják le a húst, gyúrják azt össze fűszerekkel, majd a végén ki is sütnek egy 30 centis darabot belőle. A fesztivál viszont nemcsak olyanokat vonz ide, akik szívesen töltenek: vannak, akik kifejezetten azért jönnek, hogy elcsípjék a fesztivál minden napjának két disznóvágását, ahol egy-egy disznótetem kizsigerelését nézhetik végig állatorvosi szakkommentárral.          Fotó: Hevesi-Szabó Lujza / Telex A kolbászfesztivál merőben más, mint egy átlagos gasztrofeszt, a napközbeni programok egésze a tradíció bemutatására épül. Az edukációs vonal olyan részletes, hogy a fesztivál végére valószínűleg nehezen marad olyan résztvevő, aki ezentúl ne tudná megmondani egy sertésszívről, hogy volt-e szívgyengesége az állatnak. A sertést kivizsgálás után fel is dolgozzák a fesztiválon, így, ha valakinek marad kedve a disznóvágás után, lehet enni kolbászzsíros kenyeret, sült kolbászt, desszertnek pedig békéscsabai szilvás papucskát is. Nagyjából ennyi adja a fesztivál alapját is: disznó és szilva, minden formában. Süteménytől a pálinkáig, sült kolbásztól a disznósajtig. És aki igazán bevállalós, a kettőt össze is kötheti: a disznóvágásokon van lehetőségük az embereknek arra is, hogy slaggal lemosott disznókörömből igyanak szilvapálinkát – és azt is megtanulják a böllérektől, hogy „ha kicsi a disznó, kicsi a körme, és akkor kevés lesz a pálinka is”.         Fotó: Hevesi-Szabó Lujza / Telex A csabai kolbászfesztiválnak éveken át visszatérő vendégei voltak olyan politikusok, mint Orbán Viktor, aki 2000-ben, a negyedik fesztiválon jelent meg először egy üveg szilvapálinkával, hogy, mint mondta, „szívesen reklámozza a csabai kolbászt, ami az országimázs része”. A fesztiválon többször felbukkant Szijjártó Péter is, idén viszont a Fidesz politikusai helyett Magyar Péter jelent meg kolbászt tölteni. Magyar Péter egyébként épp akkor jelentette be, hogy menni fog a kolbászfesztiválra, amikor a kormánymédia szinte kizárólag az ő nadrágjával volt elfoglalva: de, mint Magyar most elmondta, nem ezért jött ide. Annyit azért hozzátett ehhez, hogy a „magyar kultúrában tényleg sok minden fallikus”. Magyar úgy látja, a csabai kolbász „fontos a magyar embereknek, a magyar emberekhez hozzátartozik”. Beszélt arról is, hogy Békés „az ország éléskamrája” és a kolbász maga is kicsit megtestesíti a nemzetet: „lehet ilyen is, olyan is, de szeretik, és minden megfér benne egymás mellett, a hús, a fűszer, a fokhagyma”.         Fotó: Hevesi-Szabó Lujza / Telex A kolbászkultúráról beszélgetve Magyar Péter még arra is kitért, hogy sok fiatalt lát a fesztiválon, de kicsit csalódott, hogy míg pár éve helyi termelőktől szerezték be a fesztiválra a húst, idén már nagyüzemből kapták a kolbásztöltők a sertést. Magyar hozzátette, országjáráson is volt korábban a térségben, akkor azt látta, hogy „a nagy állattartó településeken is eltűnt” már a sertéstartás, pedig szerinte jó lenne ezt visszahozni, „ha már ennyi támogatást kap rá az állam”. Szerinte ebben van a jövő is, nagyüzemi helyett „a kisvállalkozókat kell támogatni, nem a NER-es oligarchákat”. Magyar arról is beszélt, ő Brüsszelben is úgy látta, hogy a disznóvágás fontos, nem kikopó része a magyar kultúrának. „Kint Brüsszelben is voltak diplomaták, akik elmentek a nagypiacra, vettek egy egész disznót, és a harmadik emeleten lényegében disznóvágást tartottak” – mesélte. Majd hozzátette, csodálkozik azon, hogy „Szijjártó oligarchái” nincsenek kint a fesztiválon, de azt is látja, hogy sok olyan fideszes van a térségben, aki a kormánypárt helyett már inkább a Tisza felé nyit.           Fotó: Hevesi-Szabó Lujza / Telex Magyarral viszont nem ért mindenki egyet. Tibor például tölteni jött a fesztiválra, azért is, mert úgy látja, hogy kezd eltűnni az országban a disznóvágás hagyománya. „Én még a szüleimtől tanultam kolbászt tölteni, ők vágtak disznót. Vidéken tovább megmaradt ez a hagyomány, de rengeteg energia, kevesen bírják már” – mondja. Mint kifejti, egy disznót 8-9 hónapig kell etetni, a disznóvágás egy egész napot visz el, és még csak utána jön a feldolgozás: „de ez régen könnyebb volt, a falusi ember nem szaladt el egy szál kolbászért valahova, hanem volt neki így otthon”. Szerinte a kolbászfesztivál azért is jó, mert egyfajta nosztalgiát ad a disznótorokról, amelyek „régen összehozták a családokat egy egész napos programra”. Tibor most család helyett a barátaival jött, „nekünk ez egy közös élmény, egy csapatépítés, együtt tölteni a kolbászt. Még akkor is, ha ezeket a magyar számokat nem ismerem” – mondja, miközben a háttérben megszólal a Groovehouse.         Fotó: Hevesi-Szabó Lujza / Telex „Tegnap San Franciscóból volt itt pár férfi, ma svéd vendégünk is volt” – mondja Edit a fesztivál másik fontos helyszínén, a békéscsabai kolbászklub sátrában. Ahogy pár óra alatt megértem, a fesztiválon öt fontos hely van: a fedett csarnok, ahol kolbászt vehetünk, a vidámpark óriáskerékkel, a két sátor a színpaddal (itt töltik a kolbászokat) és a kolbászklub sátra, ahol a disznóvágást tartják. Utóbbi népszerű a külföldi látogatók körében. „Egyre nagyobb az érdeklődés, főleg olyanok jönnek külföldről és itthonról is, akik még nem láttak disznóvágást” – mondja Edit. Szerinte régen nagyon gyakori volt a disznótartás, most már „falun is alig találni olyan helyet, ahol vágnak, mert nem éri meg”. Mint mondja, a kolbászklub is azért alakult, hogy valahogy továbbadják „azt a tudást, hogy hogyan kell feldolgozni egy állatot, hogyan kell elkészíteni egy kolbászt”. A ‘97 óta működő kolbászklub a fesztiválra vendégbölléreket hív az ország több pontjából, hogy elvégezzék a napi kettő disznóvágást. Edit szerint ez is kiöregedő szakma, az idősebb generáció őrzi a tudást, „a fiatalabbak ritkán. Közülük sokan elmentek városba, vagy panelban laknak, ahol inkább párizsit vesznek otthonra a szülők, nem kolbászt”. Sokáig aztán nem beszélgethetünk, Edit megy, hogy felkészüljön a disznóvágásra, ami egy ideig húzódik, mert, mint kiderül, a disznó elszökött. Mire megkerül, a közönségből a mellettem álló férfi megsajnálja az állatot, de párja ezt lerendezi annyival, hogy „ne sajnáld az ételt”.          Fotó: Hevesi-Szabó Lujza / Telex A nézők a fesztiválos disznóvágáson az állat leszúrását nem nézik végig, de, mint a szervezőktől megtudjuk, csak azért nem, mert nem engedi az ÁNTSZ. Edittel később arról is beszélünk, hogy a klub tisztában van azzal is, hogy sokan (és itt kiemeli a vegánokat) embertelennek tartják a disznóvágást. Ő úgy látja, ha már húst eszik az ember, a saját feldolgozású sertés ezerszer jobb, mint egy nagyüzemi: „ma is van rengeteg ország, ahol az állat néhány részét nem használják fel, mert az gondolják, nem méltó fogyasztásra. A magyar gasztronómia mindent felhasznál a disznóból, nem dob el semmit” – mondja arra célozva, hogy agytól a beleken át mindenre van recept a hazai konyhában. És nemcsak erre van sok recept, hanem magára a kolbászra is: csak a térségben van csabai és gyulai kolbász, amiről a disznóvágáson megtanuljuk a fontos különbségeket is. A gyulaiba megy bors, a csabaiba nem.         Fotó: Hevesi-Szabó Lujza / Telex „Megvan a kolbász meg a pálinka?” – hangzik el mellettem egy párbeszéd, amikor a disznóvágás után leülünk egyet megpihenni. A pálinkakultusz a disznóvágáshoz olyan erősen kapcsolódik, hogy egyesek szerint „a pálinka a disznóvágás legfontosabb kelléke”. Mint a kolbászklubban megtudjuk, a disznóvágás alatt inni kell egyet „a szúrás előtt a hideg és a bátorságszerzés miatt”, aztán még egyet a köröm levételekor, majd ezután jön a fordítópálinka (amikor a disznót a másik oldalára fordítják) és az állítópálinka a vége felé. A disznóvágáson elhangzik az a tudományosan nem igazolt tétel is, hogy a pálinka „fontos az érrendszeri megbetegedések ellen”, a résztvevők pedig nagy örömmel tapsolnak. Az biztos, hogy nem ez a fesztivál az, ahol az alkohol káros hatásairól beszélne bárki is.         Fotó: Hevesi-Szabó Lujza / Telex Ahogy leszáll a nap, egyre vurstlisodik a kolbászfesztivál is. A kolbásztöltőkből táncoló emberek lesznek, a részeg emberek megpihennek a kajálásra használt sörpadokon egy taktikai szünetre, a vidámparkos óriáskerék és XXL pedig beindul  2000-2500  forintos belépőkért a látogatók számára. A fesztiválból falunap lesz, de úgy látszik, abból is egy elég jó fajta. Legalábbis erre utal az, hogy egyetlen unott arcot sem látni, amikor elhangzik egy-egy Titkos üzenet vagy egy Éjjel soha nem érhet véget (előre is elnézést a dallamtapadásért, amit pusztán a cím elolvasása okozott).         Fotó: Hevesi-Szabó Lujza / Telex Még mielőtt hazamennénk, elhaladunk a „kolbász az életem, a többi már csak részletkérdés” feliratú póló mellett, hogy az egyik zsűritagot, Sándort kérdezzük arról, milyen lenne az élet kolbász nélkül: „Az nem lenne élet. Minden hónapban kell egyszer kolbászt enni, kolbász nélkül nem lenne semmi”. A kérdésünk aztán annyira fellelkesíti a mellette ülő férfit, hogy ő még annyit hozzátesz: „hát kolbász nélkül brutális lenne. Kolbász nélkül nem lennének gyerekek!”         Fotó: Hevesi-Szabó Lujza / Telex ", "site": "https://telex.hu/rovat/belfold"}
{"title": "\n        Török Gábor: Orbán visszaszorítja Mészáros Lőrincet\n       ", "body": "\n    Az Európai Unió politikusai teniszmérkőzésre készülnek, Orbán Viktor viszont bokszoló. Nem gondolta volna, hogy magyar miniszterelnök valaha olyan kifejezést fog használni, mint a libernyák. A kormányfő informális udvara folyamatosan változik, most éppen Mészáros Lőrinc gyengül. Minél közelebb van valaki a hatalomgyár csúcsához, annál szkeptikusabb 2022-vel kapcsolatban – egyebek mellett ezeket mondta interjúnkban Török Gábor politikai elemző, aki időnként mély beszélgetéseket folytat Orbán udvarának tagjaival. Azt is elárulta, hogyan kerül közel hozzájuk.\n   \nTelex: Orbán Viktor megnyerheti a Věra Jourová elleni meccset? Török Gábor:  Jó esélye van rá. Eddig minden ilyen mérkőzés legrosszabb esetben döntetlennel zárult; nem nagyon történt még olyan, hogy Európai Unió érvényesíteni tudta volna az akaratát. Ebben az esetben könnyen tudja bizonyítani a kormányzati kommunikáció, hogy itt valami méltatlan, a magyarokat érintő súlyos vád hangzott el. Nem lennék meglepve, ha az ügy a biztos asszony bocsánatkérésével zárulna. Telex: A kormányfő a biztos lemondását követeli, ebből a pozícióból kevésnek tűnik egy bocsánatkérés. TG:  Ha a miniszterelnök lemondást követel, majd a biztos bocsánatot kér, az is egy olyan gesztus, ami bizonyítja, hogy itt a magyar kormánynak van igaza. A korábbi tapasztalatok azt mutatják, hogy a biztosoknak nemcsak a szavaikért, de sokszor a tetteikért sem kellett felelősséget vállalni; úgyhogy azt hiszem, nagyjából lehetetlen, hogy Jourová távozásra kényszerüljön. Telex: Ha már EU-n belüli meccsek, újra előkerült, hogy a Néppárt igazából sem kizárni, sem bent tartani nem tudja a Fideszt. Már másfél éve tart a konfliktus, jó ez a helyzet Orbánnak? TG:  Az alaphelyzet – bizonytalan a státusza, folyamatosan napirenden az ügy – biztosan nem jó, mert gyengíti a kormányfő érdekérvényesítő képességét. Ugyanakkor jelentős kárt sem okoz. Ha a Néppárt 2019 tavaszán képes lett volna gyors döntést hozni, akkor az fájhatott volna a Fidesznek. Az ügy kipattanásakor úgy láttam, hogy a kizárás lehetősége megrémisztette a Fidesz mérsékeltebb, euroatlantista politikusait; egy egyértelmű, gyors döntés pedig el is bizonytalanította volna őket. Így viszont ez is csak egy történet a sok közül, amikor az EU valamely intézménye vagy szereplője bebizonyítja, hogy fogatlan oroszlán, akinek ezek után nem hiszem, hogy tartani kellene bármilyen harapásától. A Néppárt és a Fidesz közötti konfliktus inkább nevetséges és komikus, amely azt bizonyítja, hogy nincs valódi ellensúly a magyar kormánnyal és kormányfővel szemben. Telex: Az EU-ban 2010 óta számos olyan vezető politikus volt, aki szerette volna megtörni, gyengíteni Orbánt. Hogy lehet, hogy ennyi idő alatt senkinek sem sikerült megszorongatni? TG:  Az alaphelyzet egyértelmű: más játékot játszanak a szereplők. Az EU politikusai egy elegáns teniszmérkőzésre készülnek, majd jön Orbán Viktor, az ökölvívó, aki egy balhoroggal nyit, és hamar vége lesz a meccsnek. Az unió vezetői nincsenek felkészülve ilyen jellegű konfliktusokra. Az intézményi háttér és az érintettek szerepfelfogása sem alkalmas ilyen jellegű csaták megvívására. Szürreális a libernyákozás Telex: Hogy tetszett a miniszterelnök politikai szezonnyitó  dolgozata a Magyar Nemzetben ? TG:  Nagyon hosszú volt, már időnként a terjedelem is meghaladta a képességeimet. Abból a szempontból viszont tetszett, hogy könnyű volt benne meglátni, hogy mit gondol éppen Orbán Viktor. Telex: Mi jár a fejében? TG:  A vége volt a lényeg, amikor a 2022-es választás került a fókuszba. A kormányfő azt üzente, hogy mindent, ami most történik, 2022 felől kell figyelni. Például hogy az egész járványhelyzetet és annak kezelését – vagy éppen nem kezelését – is meg fogja határozni a hatalmi kérdés. Az orbáni politika elég régóta arról szól, hogy nincs fontosabb kérdés, mint hogy a politikai hatalom megmaradjon – ez megér minden áldozatot. „Magyarországnak működnie kell”, és a 2022-es választást meg kell nyerni – a két dolog ugyanarról szól. 2022-höz kapcsolódva a szövegből kiolvastam azt az aggodalmat is, hogy az a választás nagy valószínűséggel más lesz, mint a korábbiak voltak; a miniszterelnök most valóban arra számít, hogy ez egy téttel bíró választás lesz, ahol a pakliban az is benne van, hogy a közösen induló ellenzék egy döntetlenközeli vagy a Fidesz abszolút többségét veszélyeztető végeredményt ér el. Telex: Erre később még visszatérünk, de maradjunk az Orbán-szövegnél. Hogyan értelmezi a libernyák kifejezést? Amikor először hallottam Orbán szájából az állami rádióban, azt hittem, hogy ez egy vicc. De aztán egy olyan szövegben köszönt vissza, amit saját bevallása szerint egy nagy, vizionárius beszédnek szánt. TG:  Valóban szürreális, de azt hiszem, meg kellett szoknunk ebben a kormányzásban, hogy folyamatosan olyan dolgok történnek cselekedetekben, meg nyelvileg is, amiket korábban nem gondoltunk volna. Nyilván erős igény van azzal kapcsolatban, hogy a miniszterelnök mondjon valami újat, mert a harmadik ciklusban fennáll a ráunás veszélye, keresnie kell az újdonságokat. Hát most ez jött. „Én soha nem gondoltam volna, hogy bármilyen magyar miniszterelnök valaha nemcsak hogy kiejt egy ilyet a száján, hanem egyenesen egy koncepció középpontjába helyezi.” A kifejezés ugyanakkor arra is alkalmas, hogy megmutassa a hatalomgyár működését. A miniszterelnök nyelvi leleménye egy pillanat alatt végigfutott a rendszeren: mindenki átvette, címlapokra került, az elemzők hosszasan tárgyalják az értelmét, használják a véleményvezérek. Tulajdonképpen egy ilyen kifejezéssel tesztelni lehet, hogy működőképes-e még a hatalomgyár, és úgy tűnik, hogy igen. Elképesztő játék Orbán udvarában Telex: A 2018-as, harmadik kétharmadot hozó választás után arról beszélt, hogy jó darabig egy dolog fog számítani a magyar belpolitikában: hogy ki emelkedik és ki süllyed Orbán Viktor udvarában. Azt látjuk például, hogy Lázár János eléggé eltávolodott. Történt más fontos változás is ebben a körben azóta? TG:  Fontos rögzíteni, hogy az Orbán-udvar vagy belső párt sokkal fontosabb minden látható hatalmi gépezetnél, például a Fidesz-frakciónál. Orbán egy olyan fejedelmi kormányzást hozott létre, amiben kitüntetett szerepük van az udvar szereplőinek. Egy fontos gazdasági háttérembernek vagy a kulturális élet valamely szereplőjének sokkal nagyobb hatása van a döntéshozatalra, mint egy fapados parlamenti képviselőnek.         Fotó: Bődey János / Telex Ezt az udvart nagyon nehéz elemzői módszerekkel monitorozni, de úgy látom, hogy az erőviszonyok és a személyi kör is folyamatosan változik; a távolság-közelség kérdése a miniszterelnökhöz állandóan módosul. Én azt is feltételezem, hogy ez nem véletlenül van így; szerintem a kormányfő az energiáinak a legjelentősebb részét ide összpontosítva azzal foglalkozik, hogy olyan helyzetet hozzon létre, amiben a rend és a káosz egyszerre van jelen. Telex: Mondana konkrét példát a személyi változásra? TG:  Én most azt látom, hogy Mészáros Lőrinc éppen gyengül és visszaszorul, mert ebben a világban változik a miniszterelnöki szándék. Telex: Ezt mi alapján állítja? TG:  Megfigyelések és információk alapján – az udvar szereplőivel időnként nekem is van alkalmam beszélni. De a helyzet persze gyorsan vissza is fordulhat, lásd Rogán Antal esetét, akinek a pályájában az önkormányzati választás óta egy „U” kanyart lehetett látni. A választás után egyértelmű volt, hogy annak egyik felelőseként gyengül a befolyása, de mára ez a helyzet visszaállt a korábbi szintre, és azt látni, hogy az Orbán-udvar háttérvilágban rajta keresztül zajlik a döntéshozatal. „Ez egy nagyon érdekes helyzet egyébként. Mert amikor egy pártról beszélünk, egyértelműek a pozicionális változások. A kreatív kormányzás lényege viszont az informális hatalomról szól, és egy láthatatlan konstrukcióról, mert állandóan a percepción alapul: hogy ki mit gondol a saját pozíciójáról és a mások helyzetéről. Ez egy elképesztő játék.” Én azt látom, hogy a miniszterelnök folyamatosan feladattal látja el az udvarát, és mindenki bizonytalan a saját helyzetét és a többiek helyzetét illetően is, és mindenki a középen álló, tehát az egész rendszert kreatívan igazgató miniszterelnök döntéseire figyel. Soha senki nem a miniszterelnökkel szemben határozza meg a helyzetet, hanem mindenki az ő kegyeit keresi. Telex: A kormánymédiában ön leginkább egy démonizált, ellenzéki figuraként szokott feltűnni. Hogy lehet, hogy időnként mégis beszél az udvar szereplőivel? TG:  Látva a magyar politika Patyomkin-jellegét, a 2000-es évek közepén eldöntöttem, hogy ha tudni szeretném, mi zajlik a hazai politikában, akkor az a leghelyesebb módszer, ha a jövőben nem dolgozom politikusoknak, viszont aktívan törekszem arra, hogy a politika háttérvilágában lévő szereplőkkel rendszeres és mélyebb beszélgetéseket folytassak. A kapcsolatfelvételnél szoktam írni egy szép levelet, ahol jelzem, hogy ahhoz, hogy az elemzéseim megalapozottabbak és hitelesebbek legyenek, szükségem van arra, hogy beszéljek velük. Nyilván soha nem az egyedi dolog érdekel, hanem a jelenségeket próbálom leszűrni. És számomra is nagy meglepetésként 10-ből 9 esetben van lehetőségem eljutni a szereplőkhöz. Telex: Azt értem, hogy önnek ez miért jó, de nekik miért éri meg? TG:  Ha ki tud alakulni egy bizalmi viszony, annyiban lehet ez bárkinek érdeke, hogy a saját értelmezésében segít nekem megérteni a politikai helyzetet. Vannak olyan szereplők – döntően a frontpolitikában –, akik az ilyen találkozástól az én esetemben is elhatárolódnak, de a háttérvilágban vágynak arra, hogy áttételesen, nagyon közvetett módon, de bekerülhessen az ő értelmezésük is a nyilvános politikai „okoskodásba”. Telex: Úgy tűnik egyébként, hogy G. Fodor Gábor is háttérbe szorult a korábbiakhoz képest. TG:  Igen, de ő nem volt része az udvarnak. Azt is érdemes egyébként megismerni, hogy mi az udvar tagjainak véleménye a Fidesz beszélő fejeinek világáról. Nem tudok jó analógiát mondani, talán a rabszolga áll legközelebb ahhoz, amit gondolnak. A beszélő fejeknek minimális a respektusuk a hatalomgyár tagjainál. Szkeptikusok a Fidesz-világ csúcsánál Telex: Karácsony Gergely a napokban azt állította, hogy az ellenzéknek nincs ajánlata. Kell egyáltalán, hogy legyen? Az önkormányzati választásokon úgy tűnt, ott sincs nagy ajánlat, de már az is elég, ha teljesítik azt a választói akaratot, hogy egy az egy ellen indulnak a kormánypárti jelöltekkel szemben. TG:  Tankönyvi értelemben igaza van Karácsony Gergelynek. Nem baj, ha egy politikai közösségnek van mondanivalója, témái, öndefiníciója. Ezek közül azért az egységesülő ellenzéknek elég kevés van. Ugyanakkor van valamijük, ami szintén fontos: szavazójuk. Sokan vannak, akik arra vágynak, hogy minél hamarabb kormányváltás következzen be. Ebben az értelemben a Lázár János-i megállapítást tartom kiindulópontnak: ebben az országban Fidesz és nem Fidesz van. Ha a nem Fidesz képes egységesülni, akkor programtól függetlenül esélye van arra, hogy megverje a Fideszt. Ellenzéki győzelemről azért még nehéz beszélni. Egyrészt az ellenzék 2010 óta – leginkább erőforrások tekintetében – soha nem volt olyan rossz helyzetben, mint most; de azt gondolom, hogy ez az állítás személyi állomány és programok tekintetében is igaz. Ugyanakkor amikor a kormányváltás esélyeit illeti, 2010 óta ilyen jó helyzetben sem volt még az ellenzék. Nyilván két ok miatt: az egységesülés, a 106 egyéni választókerületben közös jelöltállítás miatt, másrészt pedig a gazdasági válsághelyzet miatt, ami megadhatja azt a lehetőséget, hogy a Fidesz ne 50-52 százalékkal induljon neki a választásnak, hanem 45 százalékkal, ami új helyzetet teremteni sok egyéni választói körzetben. „A személyes tapasztalatom, hogy minél közelebb van valaki a döntéshozatal csúcsához a Fidesz-világban, annál inkább szkeptikus 2022-t illetően. Minél messzebb van, annál optimistább.” Szerintem az ennek a magyarázata, hogy mást látnak. Akik messze vannak, azok a brutális erőforrás-különbséget, aszimmetriát látják a politikában, ami a mi szemünket is mindennap kiüti. Akik viszont közelebb vannak a döntéshozatalhoz, látják azt a valóságot is, amiről beszéltünk az előbb: a két tábor méretét, a választási rendszer logikáját. És ők okkal tartanak, hogy 2022 más lesz, mint 2018 vagy 2014. Telex: Szó volt az ajánlat hiányáról az ellenzéki oldalon. Úgy tűnik, a Fidesznek sincs új mondása a Soroson és a migránsozáson kívül. TG:  Igen, de szerintem téves megközelítés – ami az elemzésekben is gyakran felmerül –, hogy azt keressük, Orbán Viktor mondott-e valami újat; ha nem mondott, akkor az nem jó. Szerintem ez tévedés. A politika nem az újdonságról szól, hanem a megismerhetőségről, vagy arról, hogy a választó tudja-e, hogy az adott politikus mit akar. A Fidesznek van egyértelmű, jól azonosítható mondata a világról; ha bárkit megkérdezünk, el tudja mondani. Addig ezen hülyeség változtatni, amíg hat és működik. „Akik azt kérik számon a Fideszen, hogy miért még mindig a migrációval jön, azok nem értik a politika lényegét. A probléma inkább most az, hogy az új helyzetben a migrációs téma ereje valamelyest csökkent, és nem tudja olyan mértékben dominálni a politikai napirendet.” De ha az ellenzék esetében tesszük fel ugyanezt a kérdés, ott már problémásabb a helyzet. Kérdezzünk meg egy választót, írja le két mondatban, hogy miért van a Jobbik, az MSZP, a Momentum és a DK – mit fog tudni leírni? Még én magam sem tudnám. De nyilván az ellenzék egészére tudunk egy mondatot mondani: meg akarják dönteni Orbán Viktor hatalmát, ez pedig akár működhet is. Telex: Emögött van választói akarat. Az ellenzéki választók valószínűleg kormányváltásra vágynak igazán. TG:  Ez köti össze a tábort. Pont ezért érdekes, hogy éppen az ellenzék szegénységi bizonyítványa adja az ellenzék erejét 2022-ben. Ha az ellenzéki pártok elkezdenék megmutatni a választóknak, hogy ők kicsodák, az nagy baj lenne, és szétrobbantaná a tábort. Nyilván, hogy mi történne egy ellenzéki győzelem esetén, az más kérdés, és szerintem még nincs itt az ideje, hogy erről beszéljünk. De azért azt fölvetem, hogy a Fidesz helyében annyira nem lennék megijedve a 2022-es választástól, mert ha az ellenzék ebben a mostani állapotában nyer, akkor azért rögtön megvan másnap a 2026-os választás fő esélyese. (Borítókép: Bődey János / Telex) ", "site": "https://telex.hu/rovat/belfold"}
{"title": "\n        Müller Cecília: Már 1234 egészségügyis fertőződött meg koronavírussal\n       ", "body": "\nA koronavírus-járvány második hullámának felfutó, aktív szakaszában vagyunk, egész Európában nő a fertőzöttek száma – közölte az országos tisztifőorvos az operatív törzs pénteki online sajtótájékoztatóján. Pénteken rekordmagas, 1322 fertőzöttről számoltak be, a halálos áldozatok száma az elmúlt 24 órában 17 volt, ez szintén rekord, eddig egyetlen napon haltak csak meg ennyien a járványban Magyarországon, április 19-én. Müller hangsúlyozta, hogy továbbra is mindent el kell követni a fertőzés terjedésének megakadályozásáért, ezért ügyelni kell a távolságtartásra, maszkhasználatra, a higiéniás kézmosásra, fertőtlenítésre is. A halálos áldozatok 61 és 96 év közöttiek voltak, mindegyikük esetében fennállt valamilyen krónikus betegség – tette hozzá. Beszélt arról is, hogy Európa többi részéhez és az egész világhoz hasonlóan Magyarországon is emelkedik a fertőzések száma. Jelentősen emelkedett az esetszám a környező országokban, Szlovákiában, Ukrajnában, Romániában, Horvátországban, Csehországban és Lengyelországban is. Koronavírus-fertőzéssel Magyarországon 740 embert kezelnek kórházban, 47-en szorulnak lélegeztetőgépre. A rendszeresen szedett gyógyszerek előírás szerinti használatára, az immunrendszer erősítésére, D- és C-vitamin fogyasztására és a folyadékfogyasztásra érdemes odafigyelni a tisztifőorvos szerint. Ismét felhívta a figyelmet az október második felétől elérhető influenza elleni védőoltás fontosságára: mint mondta, a krónikus betegeknek kifejezetten érdemes kérniük az oltást – írja az MTI. Rendkívüli szünetet 33 óvodában és 6 iskolában rendeltek el, 121 osztályban és 5 iskolában pedig már digitális tanrend van érvényben. Október elsejétől minden köznevelési intézményben kötelező a tanulók/óvodások lázmérése, ehhez a kormányzat érintés nélküli lázmérőket biztosított az iskoláknak, óvodáknak. Kérdésre válaszolva elmondta, a szociális intézmények és a kórházak saját hatáskörben ellenőrzik a látogatási tilalom betartását, egyelőre nem érkezett a hatóságokhoz ennek megszegésére vonatkozó bejelentés. A favipiravir hazai alkalmazása is szóba került: erre azt mondta, ez egyelőre kísérleti szerként, klinikai kipróbálás alatt van Magyarországon. „Jellemzően a középsúlyos esetek korai szakában tűnik hatékonynak” – mondta. Müller beszámolt arról is, hogy a járvány tavaszi kezdete óta 1234 egészségügyi dolgozó fertőződött meg koronavírussal, jelenleg 481 aktív pozitív esetről tudnak az ő körükben, ez az aktív betegek 2,23 százaléka. ", "site": "https://telex.hu/rovat/belfold"}
{"title": "\n        Felháborodást okozott egy védőnői kiadvány, hogy a kismamák a szülés előtt gondoskodjanak az apáról is\n       ", "body": "\n„Gondoskodjunk előre Apáról is! Nem árt felkészülni otthonra több napi étellel és néhány kivasalt inggel” – ez az ominózus mondat váltott ki nagy felzúdulást a neten, ami egy olyan kiadványban van, amit a kismamáknak osztogatnak a védőnők. A tájékoztató füzetet ezzel az üzenettel sikerült zárni,  amint az itt olvasható. „Hogy ezt egy kötelezően kiadott prospektusban komolyan leírják 2024-ben, hát az nonszensz. Agyamat eldobom” –  posztolta a Facebookon  a szegedi momentumos képviselő, Halász Noémi. A mondatot nemcsak nők, hanem férfiak is rosszallóan kommentálták. ", "site": "https://telex.hu/rovat/belfold"}
{"title": "\n        Majdnem belehalt bűvésztrükkjébe egy fiatal fiú Siófokon\n       ", "body": "\nMajdnem megfulladt egy 16 éves fiú Siófokon, aki esténként a tónál sétálókat szórakoztatta bűvésztrükkjeivel, olvasható az Országos Mentőszolgálat  Facebook-posztjában . A fiú múlt hét elején egy járókelő mobilját zárta páncélkazettába, majd „a kulcsot bámulatos módon eltüntette. Ezután kártyatrükkök következtek volna, ám a mágus hirtelen elvörösödött, és fuldokló köhögés közepette térdre rogyott.”  Többen azonnal felhívták a mentőket, a mentésirányító telefonos instrukciói alapján, háti ütéseket alkalmaztak a fuldoklónál, amik életmentőnek bizonyultak. A fiú torkán akadt kulcs ettől ugyanis elmozdult, de még mindig komoly nehézséget okozott számára a légzés. A mentősök perceken belül a helyszínre értek, és eltávolították a kulcsot, ami után a járókelő is visszakaphatta a páncélkazettába zárt telefonját. A fiatal bűvészt stabil állapotban szállították kórházba. ", "site": "https://telex.hu/rovat/belfold"}
{"title": "\n        A szegedi Wesley-ben minden úgy van, hogy várja vissza a gyerekeket, akik 38 iskolába szóródtak szét\n       ", "body": "\nAdósságaira hivatkozva,  a tanév kezdete előtt egy nappal záratta be  a Csongrád-Csanád Vármegyei Kormányhivatal Iványi Gábor egyházának szegedi iskoláját, a  Wesley János Óvoda, Általános Iskola és Középiskolát . Mindenhol rend van és tisztaság, de látható, hogy nagyon gyorsan távoztak az iskolából: a folyosón a szekrényben maradt néhány gyerek váltócipője, a tanárok sem vitték el még minden személyes holmijukat, van, aki a kávéfőzőjét is otthagyta. Az iskola minden szükséges eszközt beszerzett az őszi tanévre, 150 diáknak való készletet rendeltek meg. Ezek most hasznavehetetlenül sorakoznak a polcokon a kihalt iskolában. Vissza se lehet küldeni, ki kell fizetnie a fenntartónak. A szeptember óta üres épületbe már csak Tóth Éva igazgató és az iskolatitkári teendők maradékát ellátó Kis-Lengyel Szilvia jár be. Tóthnak még októberre is maradtak adminisztratív feladatai az elszámolások, az eszközök nyilvántartása és hasonlók terén. Az igazgatónő szerint a tanárok többsége, kb. a 70 százaléka el tudott már helyezkedni október közepére. Egy részük csak félállásban, mások óraadóként kaptak munkát, de úgy tudja, hogy a tanári pályát senki sem hagyta el. Voltak, akik mentek tovább a volt wesley-s diákok után azokba az iskolákba, ahova felvették a gyerekeket. Az egyik szegedi iskola szinte a lehetőségein felül igyekezett segíteni a diákokon és a tanárokon is, és mindenkit felvettek, akit csak tudtak. Volt olyan iskola is, amelyiknek még az alapító okiratát is módosítani kellett a sajátos nevelési igényű gyerekek felvételéhez.         A sietős távozás után ott maradt váltócipők – Fotó: Móra Ferenc Sándor / Telex A Wesley-ben a fejlesztésre szoruló gyerekekre jutott fejlesztőpedagógus és asszisztens is. Most, hogy ezek a fejlesztésre szoruló diákok különböző iskolákba szóródtak szét, több ilyenre lenne szükség. Az igazgatónő úgy tudja, hogy az egykori diákjaikat befogadó iskolák többségében minden igyekezetük ellenére sem tudnak megfelelni minden szakmai feltételnek. Nincs pénze az iskolának, ezért nem kap az államtól A szegedi Wesley-iskolában akár máris újra megindíthatnák az oktatást, mert jogvédelmet kértek, és a Szegedi Törvényszék határozata szerint a Csongrád-Csanád Vármegyei Kormányhivatal döntése az iskola bezárásáról nem volt jogszerű, válaszolta kérdésünkre ifj. Iványi Gábor, a MET Dél-alföldi Régiójának vezetője. A fővárosi iskoláik is kaptak hasonló jogvédelmet. Az egyház jogászai szerint a bírósági döntés érvényével szemben nincsen halasztó hatálya annak, hogy a Kormányhivatal fellebbezett a Szegedi Törvényszék első fokú döntése ellen. A fellebbezésről várhatóan jövő februárban döntenek majd a bíróságon, de azt most senki nem tudja, meddig lehet még elhúzni a további jogi eljárásokat. Az oktatást nyilván nem lehet újra megindítani, mert a diákokat a tanév elején más iskolákba kényszerültek beíratni a szülők, és a tanárok többségének is már új munkahelye van. Az oktatást más okból sem lehetne újra elkezdeni. Ifj. Iványi szerint a Magyar Államkincstár szeptember 1-től felfüggesztette a normatíva utalását a MET mindegyik közoktatási intézményének, még a működési engedéllyel továbbra is rendelkezők esetében is. Ez azt jelenti, hogy a  Magyarországi Evangéliumi Testvérközösség  három másik, jelenleg is működő iskolájának sem fizetik ki az oktatási tevékenységre az intézményeknek járó állami térítést, azaz alapnormatívát. Ezt is jogilag megalapozatlan intézkedésnek tartják az egyház szakértői, és próbálnak róla tárgyalni a döntéshozókkal, de eddig hiába. Ezt a döntést amiatt sem értik az egyháznál, mert a pénzügyi helyzet rendezése érdekében már hónapok óta egyeztetnek a NAV-al az adótartozások átütemezéséről. Ehhez elküldték az adóhivatalnak a kért, a szakértőik által kidolgozott részletes pénzügyi, adósságrendezési és működtetési terveket, és a közműszolgáltatókkal is egyeztetnek a ki nem fizetett számlákról. Az alapnormatíva kiutalása nélkül viszont a jelenleg működő oktatási intézményeik pénzügyi helyzete is egyre inkább bizonytalan. Ilyen az orosházi Wesley János Óvoda, Általános Iskola és Középiskola is,  az ottani helyzetről korábban már írtunk . Ifj. Iványi Gábor és az egyháza vezetői szerint a Magyarországi Evangéliumi Testvérközösség elleni akciók célja az egyházi intézményeik működésének akadályozása és leválasztása a MET-ről. Dolgozóik július óta töredékfizetést kaptak, de Ifj. Iványi azt ígéri, hogy legkésőbb januárig megkapják béreik elmaradt részét, de ha előbb lesz rá pénz, akkor hamarabb is. Várhatóan  a jövő év elején juthat majd hozzá  a NAV-tól az egyház a MET-nek adományozott 1 százalékos szja-adófelajánlásokhoz, ami több mint 1 milliárd forint. Az állami hivatalokban még dolgoznak a MET ügyein Ifj. Iványi Gábor nyilatkozata alapján megkérdeztük a Nemzeti Adó- és Vámhivatalt, folynak-e jelenleg a MET egyháza és a NAV között tárgyalások a helyzet megoldásáról, és mi hátráltatja a megállapodást. A NAV erre azt válaszolta: „a konkrét adózóra vonatkozó információkat a Nemzeti Adó- és Vámhivatal nem hozhat nyilvánosságra az adótitokra vonatkozó jogszabályi rendelkezések értelmében.” A Magyar Államkincstár pedig azt közölte a Telex kérdésére, hogy „valóban felfüggesztette a Magyarországi Evangéliumi Testvérközösség (továbbiakban: Fenntartó) köznevelési intézményeire vonatkozó támogatások folyósítását, tekintettel arra, hogy a Fenntartó bizonyos köznevelési intézményeinek működési engedélyét az illetékes kormányhivatal visszavonta. A Fenntartó élve jogorvoslati lehetőségével fellebbezést nyújtott be a döntéssel kapcsolatban, melynek elbírálása jelenleg folyamatban van.” Szabad iskolaválasztás? Oda mentek, ahol helyet kaptak Gégény Béláné Noéminak három három autista gyermeke járt a Wesley-be. Nekik végül a harmadik megkeresett iskolában, egy Szegedtől 20 kilométerre levő faluban sikerült helyet találni, szerencsére mindhárman együtt járhatnak oda. A befogadó iskolában nem tudtak felkészülni az autista gyerekek szakszerű fogadására. Nagyobb létszámú osztályokba kerültek, mint a Wesley-ben, és előjöttek betegségük olyan tünetei is, amelyeket az édesanyjuk szerint a Wesley-ben igen jól tudtak kezelni az ottani tanárok. Gégényné más Wesley-s szülőkkel is tartja a kapcsolatot. Vannak köztük, akik elégedettek az új iskolákkal, de többségük szerint a befogadó iskolák nem tudtak ilyen gyorsan felkészülni a sajátos nevelési igényű diákok oktatására.. Az óvodások helyzete jobban rendeződött. A szegedi önkormányzat jóformán egészében átvette az óvodát, egy másik intézményben alakítottak ki csoporthelyet a gyerekeknek, akikkel együtt jöhetett mindhárom dolgozó, a dajka és a két óvónő is. A Wesley-ben 12 óvodás volt, az önkormányzati csoportba 8-an járnak közülük, és két új, sajátos nevelési igényű gyereket is felvettek. A 150 gyerek 38 iskolába szóródott szét Szegeden és a környékén A Wesley-ben 150 gyerek kezdhette volna meg szeptembernek az iskolát. 125 diák sajátos nevelési igényű, köztük 46 autista. A kormányhivatal négy iskolát jelölt ki határozatában a diákok átvételére, de a kijelölt intézményekben nem fogadták be az összes gyereket, így végül 38 iskolában szóródtak szét a diákok, mondta Novákné Finta Csilla, a Wesley szülői munkaközösségének volt elnöke.         A szegedi Wesley nyáron felújított tornatermében még nem volt óra – Fotó: Móra Ferenc Sándor / Telex A Wesley hirtelen bezárása után a családoknak nagyjából egy hetük maradt rá, hogy új iskolát találjanak. A változás nagyon megviseli a gyerekeket, főként az autistákat, akik számára sokkal fontosabb a megszokott környezet, mint másoknak. Sok iskolában nincs, vagy alig akad fejlesztőpedagógus, a fejlesztő programokat a befogadó iskolák utólag próbálják biztosítani. A tanárok segítenének, de az osztályban a többi diákot más módszerekkel kell tanítani, mint azt a sajátos nevelési igényű gyerek a Wesley-ben megszokta. Emiatt a volt wesley-sek nem tudnak megfelelően tanulni. A szülők nem adják fel, fejlesztőközpontot nyitnak Novemberben elindítják az iskolán kívüli fejlesztőprogramokat abban az új központban, amely ugyan a Wesley épületében működik, de iskolától és az azt fenntartó egyháztól függetlenül, alapítványi formában. Az alapítvány elnöke a Wesley szülői munkaközösségének volt elnöke, Novákné lesz. Mint mondta, ide nemcsak volt Wesley-s gyerekeket, hanem bárhonnan érkező diákokat is fogadnak majd. A tervek szerint érettségire való felkészítés, mozgásfejlesztés, gyógypedagógia fejlesztés, logopédia, felzárkóztató tanulószoba is várja majd a jelentkezőket. A munkatársak az új központban is a Wesley tanárai, szakemberei lesznek, akik önként vállalják a munkát. A foglalkozásokért 2 ezer forint/óra költségtérítést kérnek majd, ami Novákné szerint ebben a kategóriában a harmada a szegedi áraknak, és ezt az összeget a szociálisan rászorulóknak meg sem kell fizetniük. A gazdaságilag önálló, a felajánlásokból jelenleg pár milliós induló összeggel már rendelkező alapítvány várja a további támogatók és együttműködő intézmények jelentkezését is. Igyekeznek az új fejlesztőközpont működését segítő kapcsolatokat kialakítani, és hamarosan a nyilvánosság elé lépnek a részletes terveikkel. A Magyarországi Evangéliumi Testvérközösség (MET) és a hozzá tartozó Oltalom Karitatív Egyesület évek óta komoly pénzügyi problémákkal küzd, mivel jelentős összegű tartozást halmoztak fel a közszolgáltatók felé. Tartozásaik miatt a NAV nemrég inkasszót vetett ki a bankszámláikra. A MET szerint azért jutottak idáig, mert 2011-ben elvesztették egyházi státuszukat, és emiatt nem kapták meg az egyházaknak járó normatív állami támogatást. A Strasbourgi Emberi Jogi Bíróság ugyan jogerős ítéletben kötelezte a magyar államot, hogy állítsa vissza az egyházi státuszt, de máig nem hajtották azt végre. Korábban  ebben a cikkben jártunk utána annak, hogyan jutott idáig a MET . ", "site": "https://telex.hu/rovat/belfold"}
{"title": "\n        Gulyás: Soros György mondta tollba a Magyarországról szóló jogállamisági jelentést\n       ", "body": "\n    A veszélyhelyzet visszaállítását továbbra sem tervezi a kormány, az Európai Bizottság Magyarországról szóló jogállamisági jelentését „Soros György mondta tollba”, a kormány a jövőben nem hajlandó Věra Jourovával tárgyalni, megduplázzák az SZFE költségvetését, nagymértékű béremelés várható az orvosoknál – ezek voltak a csütörtöki kormányinfó legfontosabb témái.\n   \nItt a koronavírus-járvány második hulláma, a szeptember elején bekövetkezett fertőzésszsám-emelkedés megállt, és azóta stagnál – mondta Gulyás Gergely Miniszterelnökséget vezető miniszter a kormányinfón. Ahhoz, hogy ez a szám ne emelkedjen, továbbra is meg kell tartani a már korábban meghozott járványügyi szabályokat, így további egy hónappal meghosszabbították a határzárat, és a kórházakban is fennmarad a látogatási tilalom, a veszélyhelyzet visszaállítását azonban nem tervezi a kormány. Az országnak működőképesnek kell maradnia, Gulyás szerint ezen szándékukat a magyar választópolgárok a nemzeti konzultációban is kinyilvánították. A legfontosabb továbbra is a foglalkoztatottság, több mint 4,5 millió ember dolgozik Magyarországon, a foglalkoztatottság alig 20 ezerrel marad el a pandémia előtt mért legmagasabb számtól – mondta. A kormány tudja, hogy sokan vannak bajban, a helyzet nem könnyű, de a munkahelyeket meg kell védeni. Az idei évre várható gazdasági visszaeséssel kapcsolatos adatokat a múlt héten ismertették, várhatóan 5 százalékkal fog idén csökkenni a magyar gazdaság, de az uniós átlagnál még így is jobban teljesítünk. A kormány szerint 1,4 millió munkahely megőrzéséhez járultak hozzá a járvány miatt hozott gazdaságvédelmi programok. Jourová persona non grata lett Az Európai Bizottság idei jogállamisági jelentése Gulyás szerint elfogult és sértő, és inkább a zsarolásról szól, kettős mércét alkalmaz a bizottság. Gulyás szerint a jelentést „Soros György mondta tollba”, a Magyarországra vonatkozó fejezet 12 civil szervezetre hivatkozik, amelyek közül az elmúlt években 11 kapott pénzügyi támogatást a Soroshoz köthető szervezetektől – mondta. Gulyás megismételte, hogy Orbán Viktor a héten levelet írt Ursula von der Leyennnek, az Európai Bizottság elnökének, amelyben azt követelte, hogy mondassa le Věra Jourovát, az unió értékekért és átláthatóságért felelős biztosát, egyben a bizottság egyik alelnökét, miután egy interjúban azt mondta, hogy Orbán beteg demokráciát épít Magyarországon. Gulyás szerint a nyilatkozatnak volt egy még súlyosabb része is, méghozzá az, hogy Jourová szerint Magyarország polgárai nincsenek abban a helyzetben, hogy az önálló véleményüket megalapozottan alakítsák ki. Szerinte a biztos nemcsak a magyar állampolgárokat sértette meg, hanem a Lisszaboni Szerződésben foglaltakat is. (Jourová egyébként arra célzott, hogy a magyar médiaviszonyok miatt sok ember nem tud megalapozott véleményt alkotni, mert a kormányról és a miniszterelnökről alig jelenik meg kritika a kormánypárti sajtóban.) A miniszter azt mondta, a továbbiakban nem hajlandók Jourovával tárgyalni. „Egy kisebb országot meg lehet sérteni, egy nagyobbat nem. Ez kettős mérce. Ha Jourová ezt a kijelentését Franciaországra, vagy Németországra vonatkoztatva teszi, már nem lenne hivatalban (...) a biztos asszonnyal kétoldalú kapcsolatra nem vagyunk nyitottak, Jourová persona non grata Magyarország számára” – mondta Gulyás. Kétszer annyi pénz az SZFE-nek A kormány arról döntött, hogy megduplázza a Színház- és Filmművészeti Egyetem költségvetését, így jövőre 3 milliárd forintból gazdálkodhat az intézmény. Az anyagi források növelése a Vidnyánszky Attila vezette kuratórium kérése volt. Az SZFE-ügyről Gulyás azt mondta, lehet demonstrálni törvényes keretek között, de a tanulás lehetőségét biztosítani kell azok számára, akik tanulni szeretnének. Gulyás szerint már nem a kormány a felelős az intézménnyel kapcsolatos dolgokban, hanem a kuratórium, reméli, hogy egyezségre jutnak a felek. A kuratórium által kinevezett új kancellárról azt mondta, Szarka Gábor nemcsak katonatiszt, hanem a Nemzeti Közszolgálati Egyetem tanára is, biztos benne, hogy jogszerűen fog eljárni. Mindenkinek ingyenes az influenza elleni védőoltás Fokozni akarják a járvány elleni védekezést, ezért az influenza elleni védőoltás idén mindenki számára ingyenes lesz – erősítette meg Müller Cecília országos tisztifőorvos korábbi bejelentését Szentkirályi Alexandra kormányszóvivő. 1,3 millió adag oltóanyag áll rendelkezésre, minden szezonban ennyi van, de ennek általában csak a 60 százalékát veszik igénybe az emberek. A 60 év felettieknek és a valamilyen alapbetegséggel rendelkezőknek kifejezetten ajánlott az oltás, amely október második felében lesz majd elérhető – mondta. Nagymértékű béremelés várható az orvosoknál Újságírói kérdésre válaszolva Gulyás azt mondta, a kormányülésen napirendre került az orvosok bérének megemelése is, Pintér Sándor belügyminiszter és az Emberi Erőforrások Minisztériumának vezetője, Kásler Miklós csütörtökön egyeztet Kincses Gyulával, a Magyar Orvosi Kamara elnökével. A kamara jelentős béremelést javasol, és azt is, hogy a hálapénzt nyilvánítsák bűncselekménnyé. Gulyás egyelőre nem tud konkrét számokat mondani, de a kormány nyitott arra, hogy nagymértékű béremelést kapjanak az orvosok. Ez a költségvetés számára több százmilliárdos tétel lehet, de sok még a bizonytalanság a jövő évi büdzsével kapcsolatban, hiszen eredetileg növekedéssel számoltak, de a koronavírus közbeszólt. Helyes döntés volt Demeter eltávolítása A minisztert megkérdezték arról is, hogy Demeter Ervin augusztus 20-án, a Miskolci Nemzeti Színházban miért tehetett arra vonatkozó kijelentéseket, hogy őt a román titkosszolgálat emberei le akarják váltani a Borsod-Abaúj-Zemplén Megyei Kormányhivatal éléről. Erről Gulyás azt mondta, ő már ezt megelőzően közölte Demeterrel, hogy távoznia kell, tehát nem arról van szó, hogy Demeter látta előre, hogy le fogják váltani. De a kijelentéseiről azt gondolja, hogy „méltatlanok, valótlanok és megalapozatlanok”, és alátámasztják, hogy helyes döntés volt eltávolítani a posztjáról a korábban, az első Orbán-kormány idején titkosszolgálatokért felelős miniszterként tevékenykedő Demetert. A kaszinók nyitva maradhatnak 23 óra után is, mert nem minősülnek vendéglátóhelynek – ezt szintén újságírói kérdésre válaszolta Gulyás, majd hozzátette, „de a felvetés indokolt, ezért továbbítani fogom az operatív törzsnek”. Gulyást Karácsony Gergelyről és a fővárosi közlekedési viszonyokról is kérdezték, a miniszter szerint „Karácsony oda is biciklisávot fest, ahol nem járnak biciklisták”. Romlott a köztisztasági helyzet, „újra megjelentek a hajléktalanok”, és a forgalom terén is óriási visszalépés van, amióta Karácsony a főpolgármester – sorolta Gulyás. ", "site": "https://telex.hu/rovat/belfold"}
{"title": "\n        Kiégett egy motoros hajó a balatonfenyvesi kikötőben\n       ", "body": "\nTeljes terjedelmében lángolt egy motoros hajó a balatonfenyvesi kikötő egyik mólója mellett. A tüzet a marcali hivatásos és a balatonboglári önkormányzati tűzoltók fojtották el három vízsugárral és két porral oltó készülékkel. A beavatkozás során a hajótest tárolóiból több üzemanyagot tartalmazó kannát is eltávolítottak a tűzoltók, ezzel megakadályozva egy esetleges robbanást. A beavatkozás irányításában a katasztrófavédelmi műveleti szolgálat is részt vett. Személyi sérülés nem történt – írja  honlapján  a katasztrófavédelem. ", "site": "https://telex.hu/rovat/belfold"}
{"title": "\n        A piroson áthajtva ütött el egy biciklist a Fidesz békéscsabai elnöke\n       ", "body": "\nSúlyos balesetet okozott Szegedi Balázs, a Fidesz békéscsabai elnöke, amikor a piroson áthajtva elütött egy biciklist –  tudta meg a Magyar Narancs . A lapnak a Békés Vármegyei Főügyészség is megerősítette a történteket. A baleset még május 6-án történt, a Békés megyei önkormányzat alelnöki posztját is betöltő Szegedi az esti órákban Békéscsabán autózott, amikor a piros lámpát figyelmen kívül hagyva, a bicikliúton gázolt el egy elektromos biciklivel szabályosan közlekedő nőt, aki nyolc napon túl gyógyuló sérüléseket szenvedett. A gázolás miatt indult büntetőeljárást az ügyészség megszüntette, miután Szegedi Balázs közvetítői eljárásban megegyezett az elütött nővel. A lap a megegyezés részeként jóvátételről is ír, amely jellemzően azt jelenti, hogy a gyanúsított fizet a sértettnek, de erről konkrétum nem derült ki. ", "site": "https://telex.hu/rovat/belfold"}
{"title": "\n        Népszava: Összevissza mérnek a kiosztott lázmérők\n       ", "body": "\nGördülékeny első napról számolt be az egyik miskolci középiskola tanára a  Népszavának  azután, hogy október elsejével elindult a köznevelési intézményekben a kötelezően előírt lázmérés, amihez az eszközöket a kormányzat biztosította. Körülbelül 41 ezer érintésmentes, digitális hőmérőt osztottak ki az intézmények között, csakhogy ezek nem mindig működnek megbízhatóan. A nyilatkozó miskolci tanár szerint sokszor irreálisan alacsony, 33-34 fokos eredményeket kaptak, ám arra nem volt idő, hogy mindenkit többször végig mérjenek. Ők hőemelkedést vagy lázat senkinél nem állapítottak meg. Hasonló tapasztalatokról számolt be egy másik vidéki, nagyvárosi általános iskola pedagógusa is. A Pedagógusok Demokratikus Szakszervezetéhez is befutottak tapasztalatok. Egy szakképző iskola oktatója például azt írta, náluk főként 32-35 fok közötti értékek születtek. Hallottak olyan iskoláról is, ahol a lázmérésbe a tanárok, technikai személyzet mellett az iskolaigazgató is besegített. Az óvodákban rendszerint a dajkákra marad a hőmérőzés, az eredményekről pedig egy óvodapedagógus azt írta neki: volt olyan, hogy ötször mértek meg egy gyereket és öt különböző eredmény jött ki. ", "site": "https://telex.hu/rovat/belfold"}
{"title": "\n        Tűz miatt kellett elhagyniuk a vendégeknek egy budapesti szállodát\n       ", "body": "\nKisebb tűz miatt ideiglenesen el kellett hagyniuk a vendégeknek egy szállodát Budapest V. kerületében – közölte honlapján a Katasztrófavédelmi Főigazgatóság. Azt írták, az Apáczai Csere János utcában álló hotel konyhájában egy fatüzelésű kemence miatt keletkezett nagyobb füst. Kiss Ádám, a katasztrófavédelem helyettes szóvivője az MTI-nek elmondta, a fővárosi hivatásos tűzoltók érkeztek a helyszínre, átvizsgálták és kiszellőztették az épületet. A szállodát 383-an hagyták el ideiglenesen. ", "site": "https://telex.hu/rovat/belfold"}
{"title": "\n        Orbán Balázs szerint csak riogat a kormány munkacsoportjának virológusa\n       ", "body": "\nOrbán Balázs, a Miniszterelnökség miniszterhelyettese szerint csak riogatás volt, amit Jakab Ferenc, a kormány által létrehozott koronavírus-kutatócsoport vezetője mondott, miszerint ha folytatódik a tendencia a koronavírusos fertőzöttek számában, akkor nagyon gyorsan ki fogjuk meríteni az egészségügyi kapacitásainkat, és baj lehet belőle. Orbán  az ATV Start műsorának vendégeként  azt mondta, hogy a számok stabilizálódtak, ráadásul Magyarország háromszor annyi tesztet végez el, mint amennyit a WHO protokollja javasol. A miniszterhelyettes hozzátette, hogy „voltak ilyenfajta riogatások az első hullámmal összefüggésben is”. Orbán nyilatkozata után viszont új csúcsot döntött a napi új fertőzések száma 1322-vel, az egy nap alatt meghalt 17 koronavírusos beteg pedig beállította a tavaszi csúcsot. Jakab nyilatkozata egy videókonferencián hangzott el, ahol arról is beszélt, hogy nem látszik, hogy a járvány csúcsosodna, hiszen a számok folyamatosan emelkednek. ", "site": "https://telex.hu/rovat/belfold"}
{"title": "\n        Lakatos Márk: Súlyos és alaptalan vádak célpontjává váltam, a hatóság kérdéseire készséggel válaszolok\n       ", "body": "\n„Az elmúlt napokban olyan súlyos és alaptalan vádak célpontjává váltam, amelyek teljesen ellentétesek mindazzal amit képviselek. A leghatározottabban visszautasítom ezeket az állításokat. Mivel állítólag büntetőeljárás indult az ügyben ismeretlen tettes ellen, a hatóság kérdéseire készséggel válaszolok, velük teljes mértékben együttműködök” – írja  közösségi oldalán  Lakatos Márk stylist és médiaszemélyiség. Mint megírtuk, Ábrahám Róbert, a Pesti Srácok  korábbi újságírója  szombaton tüntetést szervezett a Batthyány térre. A demonstrációt egy, a publicista által készített videó előzte meg, amiben arról beszélt, hogy tudomása szerint egy közszereplő súlyos szexuális bűncselekményeket követhetett el egy állami gondozásban lévő kiskorúval szemben. Ábrahám Róbert az ügyben az ügyészséghez fordult. A  Facebook-oldalán  egy videóban számolt be arról, ahogy kijött a főügyészségről, ahol több vallomást is leadott súlyos bűncselekmények gyanújáról. A publicista videójában mindkét vallomásból hallani részleteket. Az egyik megszólaló egy nevelő egy II. kerületi gyermekotthonban, a másik pedig egy nevelt. Az Ábrahám által leadott információkat az ügyészség a Budapesti Rendőr-főkapitánysághoz továbbította, ahol október 24-én nyomozást indítottak ismeretlen tettes ellen. „Tájékoztatjuk, hogy egy magánszemély által 2024. október 21-én a Fővárosi Főügyészségre tett beadványt a Fővárosi Főügyészség 2024. október 25-én a Budapesti Rendőr-főkapitányságra továbbította, és a BRFK még aznap nyomozást rendelt el ismeretlen tettes ellen” – közölte a Budapesti Rendőr-főkapitányság a  Magyar Hanggal . A Telex szombaton telefonon kereste Lakatos Márkot, akit nem sikerült elérnünk. Lakatos Márk az Instagram-oldalán vasárnap megjelent posztban még ezt írja: „A közösségi médiában valamint egyes sajtóorgánumokban megjelent rágalmazásokat a leghatározottabban visszautasítom. Hálás vagyok azoknak akik ebben a nehéz időszakban mellettem állnak, és bíznak bennem, hiszem, hogy az igazság mindenki számára nyilvánvalóvá válik.” ", "site": "https://telex.hu/rovat/belfold"}
{"title": "\n        Az SZFE új kancellárja: A hallgatók barikádját nem fogják erőszakkal felszámolni\n       ", "body": "\nSzarka Gábor, az SZFE új kancellárja a Kossuth rádió Jó reggelt, Magyarország! című műsorában azt mondta, hogy a két új rektorhelyettessel együtt külső helyszínen, de megkezdték a munkát. Sikerült belépnie az egyetem levelezési rendszerébe is, igyekeznek információkhoz jutni és az információk fényében megfelelő döntéseket hozni –  idézi  a műsorban elhangzottakat a Hirado.hu. Mint mondta, a hallgatók barikádját nem fogják erőszakkal felszámolni, inkább legjobb tudásuk szerint igyekeznek külső helyszínről végezni a munkájukat és biztosítani a belső rendet. Célszerűbb lenne a párbeszéd a bent lévőkkel, de erre kevés lehetőség van, mivel a barikádot alkotó hallgatók és tanáraik semmi jelét nem mutatják a tárgyalási szándéknak. Csütörtökön több beosztott is sztrájkot hirdetett, összesen nyolc követelést fogalmaztak meg, ebből hatot a fenntartóval szemben, így ezzel Szarka mint munkáltató nem tud foglalkozni. Mint mondta, csak két pontra tudott megoldást kínálni, de a sztrájkbizottság azt sem fogadta el, annak ellenére sem, hogy megígérték: januártól 15 százalékos béremelést biztosítanak számukra. Szarka Gábor a Kossuth rádióban elmondta azt is, hogy ha a tüntető hallgatók és oktatóik elfogadnák a kuratórium létét és végre elkezdődhetne normális körülmények között a munka, akkor olyan fejlesztések, olyan fejlődés tudna elindulni, amelyre az egyetem történetében eddig nem volt példa. Az új kancellár ezzel arra utalt, hogy Gulyás Gergely kancelláriaminiszter a csütörtöki kormányinfón bejelentette, hogy a megduplázza a Színház- és Filmművészeti Egyetem költségvetését, így jövőre 3 milliárd forintból gazdálkodhat az intézmény. Az SZFE Vas és Szentkirályi utcai épületeit blokád alatt tartó diákok erre csütörtöki sajtótájékoztatójukon úgy reagáltak, hogy egy jogsértő helyzetben, mint amilyen a mostani, nem éppen etikus pénzügyi felajánlásokkal válaszolni. A hallgatók csütörtökön közölték azt is, hogy korábban az oktatási jogok biztosához fordultak az egyetem autonómiájának sérülése miatt, amire most megérkezett a válasz, hogy vizsgálatot indítanak az ügyben. Semjén Zsolt május 26-án éjjel benyújtotta, az Országgyűlés pedig július 3-án elfogadta azt a törvényjavaslatot, amivel 2020. szeptember 1-jétől az állami fenntartású Színház- és Filmművészeti Egyetem (SZFE) alapítványi fenntartás alá kerül. Július végén az is kiderült, hogy az alapítványi kuratórium elnökének az intézményt többször bíráló Vidnyánszky Attilát, a Nemzeti Színház igazgatóját nevezték ki. Az új rendszerben az alapítvány, élén a kuratórium dönt az egyetem minden fontos ügyéről, az ő kezükbe került ugyanis a vagyon, az ingatlanok és a főbb döntési körök. A kormány minderről hivatalosan azt kommunikálja, a modellváltás célja, hogy az intézmény szabadabban működjön, hatékonyabb legyen az oktatás, és főképp, hogy az egyetem tulajdonosa már nem az állam lesz, hanem az erre a célra létrehozott alapítvány, amivel minden eddiginél függetlenebbek lehetnek. Az ötfős kuratórium augusztus végén benyújtotta az új alapító okiratot, mire az egyetem teljes vezetése és szenátusa – ami az egyetem legfőbb döntéshozó szerve – lemondott. Az okiratban ugyanis őket minden jogkörüktől megfosztották: nem dönthetnek saját működési szabályzatról, költségvetésről, intézményfejlesztésről, nem választhatják meg az egyetem rektorát, nem nevezhetnek ki önállóan intézetvezetőket és osztályvezető tanárokat sem. Ezek a jogkörök mind a kuratóriumhoz kerültek át. Az SZFE hallgatói nem ismerik el legitimnek a kuratóriumi tagokat, az autonómia visszaadását követelik, hetek óta demonstrálnak, és az egyetem két épületét is szimbolikusan elfoglalták. Több oktatási intézmény, magyar és hollywoodi híresség állt ki mellettük. A Vidnyánszky Attila elnökölte kuratórium közben Vonderviszt Lajos helyére Szarka Gábor lövész ezredest, Hende Csaba korábbi honvédelmi miniszter volt kabinetfőnökét nevezte ki kancellárnak. Majd pályázat és szenátusi jóváhagyás nélkül két új rektorhelyettest is, Novák Emil filmrendezőt és Zalán János színész, producert. Őket azonban az egyetem diákjai nem ismerik el, az elfoglalt épületbe továbbra is csak az egyetem polgárait engedik be, így az új kancellár sem mehetett be. Október elsején az egyetem oktatóinak 60 százaléka sztrájkba kezdett, amihez számtalan külső munkavállalójuk is csatlakozott. A sztrájkoló tanárok reggelente bemennek az egyetemre, de tanítás helyett fórumokat tartanak, beszélgetnek a diákokkal. (Borítókép: Bődey János / Telex) ", "site": "https://telex.hu/rovat/belfold"}
{"title": "\n        A Tisza Párt olyan állatkerti vezető kirúgását kéri Karácsony Gergelytől, aki már nem is dolgozik ott\n       ", "body": "\nA Tisza Párt fővárosi képviselőcsoportját vezető Ordas Eszter egy előterjesztésben kéri Karácsony Gergely főpolgármestert, hogy rúgja ki a Fővárosi Állat- és Növénykert főigazgató-helyettesét, Szabó Rolandot. Ezzel azonban több probléma is van: az illető nemhogy nem főigazgató-helyettes az állatkertben, hanem egyáltalán nem is dolgozik már ott, és amúgy sem a főpolgármester rúghatná ki – hívta fel a figyelmet egy  Facebook-bejegyzésben Hont András , az Átlátszó munkatársa. Az ügyben tiszás beadványt követett főjegyzői válasz, majd újabb, még furcsább tiszás beadvány, majd Hont bejegyzése, és annyi minden keveredik ezekben, hogy az ügy megértéséhez nézzük előbb a tényeket: Az ügy középpontjában álló Szabó Roland 2019 októberétől volt az állatkert operatív igazgatója, majd 2020 februárjától főigazgató-helyettese. Persányi Miklós főigazgató 2020. februári lemondása után megbízott főigazgatóként vezette az állatkertet, és pályázott az állandó főigazgatói posztra is. 2020 novemberében ezt  el is nyerte , a kinevezése 2021. január 1-től lépett volna hatályba. 2020 decemberében azonban kiderült, hogy Szabónak  volt egy folyamatban lévő büntetőügye  még az állatkerti munkája előttről, ezért ő a főigazgatói pályázatát, Karácsony Gergely pedig a  kinevezését vonta vissza . Főigazgató-helyettesként viszont az állatkertnél maradt. Végül 2023 márciusában távozott, amikor  lemondott  akkori, operatív igazgatói posztjáról, miután a büntetőügyében vádat emeltek ellene, és a főpolgármester kezdeményezte a visszahívását a posztról. Ordas Eszter október 21-én nyújtotta be az  előterjesztését  a közgyűlésnek. Ebben emlékeztetett Szabó Roland ügyére, de már az elején úgy hivatkozott rá, hogy “volt főigazgató, jelenlegi főigazgató-helyettes”, és innentől csak még inkább összemosódtak az események. Ordas szerint a főpolgármester “Szabó Roland főigazgatói kinevezését visszavonta, illetve Szabó Roland 2023. március 28-án maga is lemondott ezen posztjáról, azonban a főpolgármester döntése értelmében Szabó Roland mind a mai napig főigazgató-helyettesként dolgozik” az állatkertben, így az intézményt főigazgató hiányában “ténylegesen Szabó Roland” irányítja. Mint a tények és Ordas beadványának összevetéséből látszik, a kettő több ponton is jelentős eltérést mutat. Mindenesetre Ordas ezután hosszan idéz különféle, állítása szerint egymásnak ellentmondó szabálypontokat, majd három határozati javaslatot tesz a közgyűlésnek, amelyekben felkéri a főpolgármestert, hogy vizsgálja Szabó közalkalmazotti jogviszonyának jogszerűségét, és ennek eredménye alapján “tegye meg a szükséges munkáltatói intézkedéseket”, azaz rúgja ki Szabót; írjon ki pályázatot az állatkert főigazgatói posztjára; módosítsa a fővárosi önkormányzat szervezeti és működési szabályzatát, hogy megszűnjenek a jogszabályi ellentmondások. A beadványra annak másnapján  Számadó Tamás főjegyző részletesen reagált . Ebben azt írja, hogy Szabó nem főigazgató-helyettese az állatkertnek, sőt, azzal közalkalmazotti jogviszonyban sem áll, így Ordas első pontja tárgytalan, magyarul nincs honnan kirúgni Szabót, és az állatkert közalkalmazottai amúgy sem a fővárosi önkormányzattal, hanem magával az állatkerttel állnak jogviszonyban. A főjegyző arra is rámutat, hogy a főpolgármester a Fővárosi Közgyűlés következő, október 30-i ülésére már előterjesztette a főigazgatói pályázat kiírását, így Ordas második pontja is tárgytalan. Az  ülés előterjesztései között  egyébként valóban szerepel egy \"javaslat intézményvezetői pályázat kiírására. A főjegyző Ordas harmadik pontjáról is azt írja, hogy szükségtelen, mert valójában nem áll fent az általa feltételezett ellentmondás. Számadó Tamás arra is felhívta a figyelmet, hogy Szabó lemondása, azaz 2023 márciusa után a főpolgármester Sós Endrét, az állatkert természetvédelmi és állategészségügyi igazgatóját bízta meg a főigazgatói feladatok átmeneti ellátásával. A történet itt véget is érhetne, de Ordas Eszter október 25-én  újabb előterjesztéssel  egészítette ki az elsőt. Ebben tudomásul veszi, hogy Szabó már másfél éve nem dolgozik az állatkertnél, amelyet Sós Endre vezet. “Sajnálatos módon azonban ezen tények a rendelkezésre álló információs forrásokból nem érhető el, sem a Wikipédián\", sem az állatkert honlapján, utóbbin a vezetőkre vonatkozó legutóbbi információ idén júliusi, “azonban még itt sem kerül feltüntetésre dr. Sós Endre megbízott főigazgatói státusza”. Ilyen ügyben némileg váratlan fordulat egy képviselőtől, hogy a közösségileg szerkesztett és hivatalosnak semmiképp nem tekinthető Wikipédiára, illetve annak frissítetlenségére hivatkozik. Ha már így tesz, jegyezzük meg: a  vonatkozó szócikkben  helyesen szerepel (és a laptörténet szerint a beadvány írásakor is helyesen szerepelt), hogy Szabó Roland 2023-ig volt az állatkert operatív igazgatója, és a szócikk semmi olyasmire nem utal, hogy Szabó jelenleg is az állatkertnél dolgozna, így pusztán ez alapján sem látszik, honnan szedte ezt a Tisza fővárosi vezetője. Abban azonban igaza van, hogy az sehol nincs expliciten feltüntetve, hogy Sós Endre vezeti jelenleg az állatkertet. (Ebben egyébként némiképp Hont András is csúsztat, hiszen ő úgy idézi a Wikipédiára és az állatkerti honlapra vonatkozó és megjegyzést, mintha az csak Szabó státuszára vonatkozna.) A  vezetőkről a honlapon elérhető listában  csak annyi látszik, hogy főigazgató és főigazgató-helyettes nincs, Sós Endre pedig csak természetvédelmi és állategészségügyi igazgatói minőségében van feltüntetve. Az állatkert honlapján kifejezetten a nevére rákeresve az egyetlen találat arról szól, hogy  társszerzője a Túzokok című kiadványnak . A holnap “Rólunk” menüpontjában, az  állatkert történetének leírásában  pedig a legutolsó mozzanat, hogy 2007-től ismét Persányi Miklós vezeti az intézményt. Az más kérdés, hogy a jogász végzettségű Ordas Eszter minden bizonnyal megtalálta a honlapon az állatkert  szervezeti és működési szabályzatát  is, amelyben a VII. fejezet 1.2. pontjából kiderül, hogy a főigazgató helyettese az operatív igazgató, és ha mindketten távol vagy akadályoztatva vannak, akkor a természetvédelmi és állategészségügyi igazgató jön a rangsorban. Ha ehhez hozzávesszük, hogy a vezetői listán operatív igazgató sem szerepel, világos, hogy Sós Endre a rangidős vezető. Ő egyébként az elmúlt másfél évben  számos  interjút is  adott , amelyekből világosan  kiderül , hogy ő az intézmény megbízott vezetője. Mindez annak fényében különösen érdekes, hogy Ordas a második beadványában kitart amellett, hogy a megbízott vezetői státusz explicit szerepeltetésének hiányában az állatkert “működése nem felel meg a jogszabályoknak ill. saját szervezeti és működési szabályzatának”, ezért továbbra is fenntartja a javaslatát a törvényes működés helyreállítására. Ennek megfelelően a javaslat is bekerült az október 30-i közgyűlés pontjai közé. A  Tisza Párt Wikipédia-oldaláról  egyébként nem derül ki, hogy Ordas Eszter a párt fővárosi képviselőcsoportjának vezetője. Tisza: Fától az erdőt, bolha helyett az elefántot Az ügyben kerestük a Tisza Pártot, szombati megkeresésünkre cikkünk megjelenése után érkezett válasz. Ebben hosszan írnak a cikkünk által is bemutatott részletekről, majd így zárják a levelüket: “Wikipedia ide, az Állatkert honlapja oda, ami tény, az tény, az Állatkert 4 éve főigazgató, másfél éve pedig operatív igazgató nélkül működik! Hogy a jogszerű működést a fővárosi TISZA frakció mielőbb elősegíthesse, megalapozottan indítványoztuk a főigazgatói pályázat kiírását. Örülünk, hogy – minden kétséget kizárólag – nekünk köszönhetően, az október 30-i közgyűlésre a főpolgármester előterjesztette az Állatkert főigazgatói tisztségének betöltésére vonatkozó pályázat kiírását. Így talán megvalósulhat az a cél, amelyet a Főpolgármesteri Hivatal 2023. márciusában kiadott közleménye fogalmaz meg: »A főváros mindent megtesz intézményei jogszerű és átlátható működése érdekében, így a Fővárosi Állat- és Növénykert esetében is.« Bízunk benne, hogy a Telexen keresztül segítettünk Hont Andrásnak is a Fővárosi Állat- és Növénykertben a fától meglátni az erdőt, a bolha helyett pedig az elefántot!” Cikkünk frissült a Tisza Párt reakciójával. ", "site": "https://telex.hu/rovat/belfold"}
{"title": "\n        Budapesten, Székesfehérváron, Pécsen és Egerben is megnőhet a koronavírusosok száma\n       ", "body": "\n14:05: A szennyvízmérések alapján Budapesten, Székesfehérváron, Pécsen és Egerben nőhet a koronavírusosok száma A Nemzeti Népegészségügyi Központ a szennyvízmintákból kimutatható SARS-CoV-2 vírussal kapcsolatban végzett legújabb mérései alapján 7 szennyvíztelep mintáiban növekedő tendenciát mutattak ki az új koronavírus örökítőanyagának mennyiségében:  Békéscsaba, Székesfehérvár, Szombathely, Pécs, Eger és Budapest északi-, déli és központi területei.         A Nemzeti Népegészségügyi Központ honlapján található térkép alapján a zöld szín az alacsony, a sárga a stagnáló vagy mérsékelt, a narancs szín az emelkedett koncentrációt mutatja Az eddigi vizsgálatok alapján kijelenthető, hogy a koronavírus vízzel, szennyvízzel nem fertőz, viszont a szennyvíz vizsgálatával lehetővé válik a vírus terjedésének nyomon követése nagyobb közösségekben, akár teljes településen. A nagy érzékenységű vizsgálat segítségével a járványhullám megugrása akár a nagyszámú klinikai tünetet mutató esetek megjelenése előtt előre jelezhető. A szennyvízben kimutatható koncentrációnövekedés 4-10 nappal előzi meg a tünetes megbetegedések számának növekedését. Az NNK által végzett szennyvízvizsgálatok eredményei és a megnőtt pozitív esetszámok azt mutatják, hogy nagyon fontos továbbra is a fegyelmezett magatartás és a járványügyi szabályok betartása. (NNK) 13:15: A Szegedi Tudományegyetem klinikáján kezelhetik először a koronavírusos betegeket favipiravirral A Szegedi Tudományegyetem (SZTE) klinikáján kezelhetik az országban először a koronavírusos betegeket a favipiravir hatóanyagú Avigan gyógyszerrel, amelynek köszönhetően rövidebb gyógyulási idő és kevesebb szövődmény várható a betegség során – közölte az egyetem sajtóosztálya. Lengyel Csaba, az SZTE Szent-Györgyi Albert Klinikai Központ elnöke közölte, az egyetemen az országban elsőként indult el az a kutatás, amelyben az Avigan gyógyszerrel gyógyíthatják a koronavírusos betegeket. A rendelkezésre álló előzetes klinikai adatok alapján, a HECRIN konzorciumban kezdődött meg a széles spektrumú, japán antivirális gyógyszer, a favipiravir klinikai vizsgálata. A konzorcium tagja a SZTE Klinikai Vizsgálatokat Koordináló Irodája is, amely részt vett a magyarországi vizsgálatok előkészítésében. Ennek köszönhetően kapott a Szegedi Tudományegyetem is a jelenleg legígéretesebb gyógyszerből, amelyet korábban a japán kormány adományként juttatott el 44 országba, köztük Magyarországra is. (MTI) 09:00 – Október közepétől lehet oltatni influenza ellen  Gulyás Gergely Miniszterelnökséget vezető miniszter csütörtöki, kormányinfós bejelentése szerint október közepétől lesz elérhető az ingyenes influenzaoltás, erről meg is jelent a határozat még aznap este a Magyar Közlönyben. A koronavírus-világjárvány magyarországi terjedésének megelőzése érdekében az RT-PCR módszerrel végzett, SARS-CoV-2 kimutatására szolgáló vizsgálattal összefüggő többletkiadások fedezetének biztosításáról is döntött a kormány, írja az MTI. Ennek értelmében Varga Mihály pénzügyminiszternek – Kásler Miklós bevonásával – gondoskodnia kell arról is, hogy a Nemzeti Népegészségügyi Központ által kijelölt laborokban készült, más forrásból nem finanszírozott SARS-CoV-2 kimutatására szolgáló vizsgálatokra (mintavételenként 2500 forint és laboratóriumi vizsgálatonként 17 ezer forint) is legyen pénz. Orbán Viktor miniszterelnök szeptember 11-én a Kossuth rádió Jó reggelt, Magyarország! című műsorában beszélt arról, hogy az influenza elleni oltást mindenki ingyenesen kaphatja. Jelezte továbbá: rövid időn belül szeretné elérni, hogy hatósági árassá váljanak a koronavírustesztek. ", "site": "https://telex.hu/rovat/belfold"}
{"title": "\n        Trump már a kórház elhagyására és a választási kampány folytatására készül\n       ", "body": "\n    Helyi idő szerint szombat este tett közzé az amerikai elnök Twitteren egy videót, amiben arról beszél, hogy már jobban van: reméli, hogy lassan elhagyhatja a kórházat és visszatérhet folytatni a választási kampányát, írja az MTI. Viszont azt is mondta, hogy a következő két nap lesz az igazi teszt, meg kell várni, mi történik ezekben a napokban.\n   \nTrump  a friss Twitter-videójában  már arról beszélt, hogy sokkal jobban van, mint amikor pénteken bevitték a kórházba. Köszönetet mondott a kórház dolgozóinak, majd kampánya folytatását ígérte, hiszen „még mindig naggyá kell tenni Amerikát” Trump szerint a következő pár napban dől majd el, milyen lépéseket kell még tenni. (Itt találja a Telex legfrissebb híreit! ) Az elnök orvosa, Sean Conley egy újabb sajtótájékoztatón azt mondta, Trump még nincs túl a veszélyen, de valóban érezhető a javulás, a Trumpot kezelő orvoscsapat továbbra is „óvatosan optimista”. Arról beszélt, hogy az elnöknek továbbra sincs láza, illetve javultak a rajta jelentkező enyhe tünetek is, az enyhe köhögés, az orreldugulás és a fáradtság. Az elnök helyi idő szerint csütörtök éjjel jelentette be a Twitterén, hogy Melania Trump first ladyvel együtt pozitív lett a koronavírustesztjük. Donald Trumpot ezután pénteken átszállították a a Walter Reed kórházba, az elnök orvosai egy  szombati sajtótájékoztatón  azt mondták, csak elővigyázatosságból. Elhangzott szombaton orvosai sajtótájékoztatóján az is, hogy az amerikai elnök már jól van, nincsenek légzési nehézségei, és egy napja nincs láza. Azonban nem sokkal később arról számoltak be amerikai lapok egy akkor még meg nem nevezett forrásra hivatkozva, hogy Trump több egészségügyi mutatója aggasztó volt a megelőző 24 órában, és a forrás szerint a következő két nap kritikus lesz. Őt később több lap is Mark Meadows kabinetfőnökként azonosította. Meadows később a Fox News tévében beszélt arról, hogy az orvosok nagyon aggódtak Trumpért, miután péntek reggel láza volt, és leesett a véroxigénszintje még a Fehér Házban. Több lapnak is arról beszéltek források, hogy pénteken emiatt oxigént kellett kapnia az elnöknek. A Walter Reed kórház előtt szombat délutántól tömegek verődtek össze, hogy Trump egészségéért imádkoztak, míg este ellenzékiek vonultak utcára Trump ellen tüntetve. Trump megbetegedése ismeretlen új tényező az amerikai választási hajrában, arról, hogy miket befolyásolhat,  itt írtunk bővebben . Trump kampánycsapata jelezte, hogy republikánus politikusokkal és a Trump család tagjaival folytatják a kampányt, amíg az elnök kórházban van. Az elnök és a first lady környezetében többeknek pozitív lett a koronavírustesztje, köztük Trump kampányfőnökének, volt főtanácsadójának és két republikánus szenátornak is azok közül, akik részt vettek szeptember 26-án a legfelsőbb bíróságba jelölt Amy Coney Barrettnek a fehér házi bemutatásán. A CNN és a Bloomberg szerint vasárnapra Trump egyik személyi titkárának is pozitív lett a tesztje. (Fotó: Jim Watson / AFP News) ", "site": "https://telex.hu/rovat/kulfold"}
{"title": "\n        Trump Joe Rogan podcastjában járt, Harris mellett Beyoncé dobta be magát\n       ", "body": "\nMár csak 10 nap van hátra az amerikai elnökválasztásig, és az eddig is szinte teljes holtversenyben álló küzdelem csak egyre szorosabbá és szorosabbá válik. Kamala Harris demokrata elnökjelölt nyáron még 2-3 százalékpontos előnye egy százalékpont környékére csökkent Donald Trump republikánus elnökjelölttel szemben az  országos  közvélemény-kutatási   modellekben . Az elnökválasztást valójában eldöntő csatatérállamokban pedig hetek óta fej fej mellett állnak, és Trump tudott erősödni az elmúlt időszakban például a kulcsfontosságú Pennsylvaniában. A helyzetre válaszul  az egyre idegesebb demokraták  a nyáron látott örömteli, euforikus kampány helyett a Trump elleni durva támadásokat is előhúzták a még meggyőzhető szavazók megnyeréséhez a kampány hajrájában. A republikánus elnökjelölt közben arra koncentrál, ami 2016-os nyertes választási kampányának fő témája volt: a bevándorlásra. A két jelölt a hetet a csatatérállamokban töltötte, ahol Harris az elővárosi, konzervatív értékrendű szavazókat igyekezett magához édesgetni, miközben Trumpot a demokráciára és az országra leselkedő veszélynek nevezte. Trump közben a hagyományosan demokrata szavazónak számító munkásosztály tagjait, valamint a férfiakat vette célba. Miközben Harris leginkább az amerikai sajtónak adott interjúkkal irányította magára a sajtófigyelmet, Trump a főleg fiatal férfiak által kedvelt podcastokban jelent meg, és pénteken megnyerte magának a legnagyobb főnyereményt, amikor  Joe Rogannel beszélgethetett  Texasban. Demokrata pénzeső A demokraták eleinte kitörő optimizmussal vágtak neki az elnökválasztásnak, miután Kamala Harris lett a párt elnökjelöltje, de ez már a múlté. „Az emberek sokkal jobban érezték magukat három hete” –  mondta az AP amerikai hírügynökségnek  egy, a kampányhoz közel álló demokrata, hozzátéve, hogy a választás mindig is szorosnak ígérkezett. Harris egyik névtelenül nyilatkozó tanácsadója pedig a helyzetet jellemezve közölte, hogy „rémisztően szoros” a verseny mind a hét csatatérállamban. A szókimondásáról híres veterán demokrata kampányszakember, James Carville pedig az MSNBC-nek nyilatkozva egyenesen  kijelentette : „Nagyon-nagyon aggódom, és nagyon meg vagy rémülve.” Viszont pénzügyi oldalról kifejezetten bizakodva várhatják az utolsó másfél hetet. A héten nyilvánosságra hozott  adatokból  kiderült , hogy a két kampány, valamint az őket támogató legnagyobb politikai akciócsoportok október első 16 napjában összesen félmilliárd dollárt költöttek el a kampányra. A hivatalos Harris-kampány a hónap első felében 166 millió dollárt költött, majdnem annyit, mint egész augusztusban, míg Trump kampányszervezete 136 millió dollárt. Ugyanakkor a demokrata elnökjelölt jelentősen több adományt kapott ebben az időszakban, több mint 97 millió dollárt, míg Trump kampánya 16,2 millió dollárt gyűjtött össze. A demokraták így jelentős pénzügyi előnnyel vághattak neki a kampány utolsó két hetének: október 16-án 119 millió dollárjuk volt, míg a republikánus elnökjelölt kampányszervezetének 36 millió dollárja.         Beyoncé és Kamala Harris egy texasi kampányrendezvényen 2024. október 25-én – Fotó: Roberto Schmidt / AFP Kamala Harris pénteken kivételesen nem egy csatatérállamban, hanem a biztosan republikánus Texasban tartott kampányrendezvényt, hogy az abortusz kérdésére hívja fel a figyelmet a terhességmegszakítást erőteljesen korlátozó konzervatív államban. A demokrata elnökjelölt mellett  kampányolt a Grammy-díjas amerikai énekesnő, Beyoncé . „Tisztázzuk: ha Donald Trump ismét győz, akkor országszerte be fogja tiltani az abortuszt” – mondta Harris, aki Beyoncé Freedom című számára lépett színpadra. Szombaton pedig a kampányban ritkán szereplő, de rendkívül népszerű Michelle Obamával együtt tart kampányrendezvényt Michiganben, ahol aznap már más államokhoz hasonlóan szintén elkezdődik az előzetes szavazás. Trump péntek este szintén Michigan államban tartott kampányrendezvényt, majd szombaton is az államban marad, mielőtt még aznap a legfontosabb csatatérállamba, Pennsylvaniába utazna. Vasárnap pedig a biztosan demokrata New Yorkban tart rendezvényt, abban bízva, hogy az amerikai média központjában tartott esemény a csatatérállamokban élő választókhoz is eljut majd. A demokraták a mérsékelt konzervatívokat is próbálják elérni A kampány hajrájára a demokraták egy elsőre meglepő választói csoportot céloztak meg, és az elővárosokban élő konzervatív szavazókat is próbálták aktívan megszólítani. Harris a hét elején a liberálisok által már-már antikrisztusként gyűlölt Dick Cheney volt alelnök lányával, Liz Cheney egykori republikánus kongresszusi képviselővel  együtt kampányolt  elővárosokban három csatatérállamban, hogy a demokrata elnökjelölthöz édesgessék a Trumpból annak szélsőséges kijelentései miatt kiábrándult mérsékelt jobboldaliakat és konzervatív nőket. Közben Harris  több másik   republikánus politikussal is tartott választási gyűléseket , valamint olyan kampányhirdetések sorával bombázták a csatatérállamokat, amikben Trump egykori közeli munkatársai hívják fel arra figyelmet, hogy szerintük az autoriter hajlamai miatt milyen veszélyes lenne újra az elnöki székbe engedni a republikánus elnökjelöltet. Harris szerdán pedig már igazán  bedurvította retorikáját , és már egyenesen  fasisztának nevezte Trumpot , miután John Kelly nyugalmazott tábornok, a republikánus exelnök egykori kabinetfőnöke két interjúban is kijelentette, hogy Trump fasisztának tekinthető, és szerinte elnökként csodálóan beszélt Hitlerről. Harris kampánycsapata szerint a csatatérállamokban a választók nagyjából tíz százaléka még meggyőzhető, mert még nem döntötték el, hogy kire szavazzanak, vagy csak tessék-lássék támogatják Trumpot, és jelentős növekedésre számítanak a republikánus, főiskolai végzettségű, elővárásokban élő nők körében –  írta az AP . Ezt a nyilvános felmérések is igazolni látszanak. A CBS News és a YouGov felmérése szerint a csatatérállamokban a republikánus szavazók  átlagosan hat százaléka  mondta azt, meggyőzhető, hogy Harrisre szavazzon. A Reuters/Ipsos október közepén nyilvánosságra hozott  felmérése szerint  Harris átvette a vezetést Trumppal szemben a választók több mint felét kitevő elővárosi lakosok, valamint a középosztály körében. Nyáron, amikor még Biden volt a demokrata jelölt, Trump 43-40 arányban vezetett az elővárosokban. A Wall Street Journal közvélemény-kutatásai szerint pedig  a választók majdnem fele „túl szélsőségesnek” tartja Trumpot  (ugyanezt csak 35-39 százalék mondja Harrisről), és többen látják úgy, hogy veszélyt jelent az országra. És bár többen gondolják azt, hogy Trump jobban kezelné a gazdasági kérdéseket, Harris vezet abban, hogy melyik jelölt harcolna erőteljesebben a középosztályért.         Barack Obama Georgiában 2024. október 24- én – Fotó: Kyle Mazza / Kyle Mazza / NurPhoto Ezzel egy időben a Harris-kampány igyekszik megtartani egy olyan választói réteget, amit egészen mostanáig szinte biztosra vettek a demokraták.  A fekete férfiakat . Csütörtökön Harris egy sztárokkal teli kampányrendezvényt tartott Georgia államban, ahol  először szerepelt együtt egy színpadon  Barack Obama egykori amerikai elnökkel. A csatatérállamban, ahol könnyen lehet, hogy csak pár tízezer szavazaton fog múlni a győzelem, egy, a héten nyilvánosságra hozott közvélemény-kutatás adatai szerint a fekete szavazóknak mindössze 74 százaléka támogatja Harrist, és  18 százalékuk még nem döntötte el, hogy kire szavaz . Közben országos felmérések szerint a fekete férfiak 25-30 százaléka inkább szavazna Trumpra, mint Harrisre. Trump a bevándorlásban és a férfiakban bízik Közben Donald Trump kampánya feladta, hogy szinte teljesen megnyerjék maguknak a mérsékelt szavazókat, és abban bíznak, hogy a volt elnök híveinek feltüzelésével, valamint a kevésbé iskolázott és munkásosztálybeli szavazókkal meg tudják nyerni az elnökválasztást. Valamint  a fiatal férfiak segítségével.  Egy névtelenül nyilatkozó, magas rangú Trump-tanácsadó a Politicónak szeptember végén  azt mondta , hogy azokra a csatatérállamokban élő férfi választókra koncentrálnak, akikről tudják, hogy Trumpot támogatják, de jellemzően nem szoktak elmenni szavazni. Ennek megfelelően Trump egy sor olyan podcastban volt vendég, mint a Nelk Boys, Theo Von és Andrew Schulz valamint Adin Ross. Pénteken pedig a már említett, a fiatal férfiak körében rendkívül népszerű, több milliós követőtáborral rendelkező Rogannel beszélgetett. Közben bár a közvélemény-kutatási adatok azt mutatják, hogy az amerikaiaknak a gazdaság helyzete a legfontosabb ( ennek jelentőségéről itt írtunk részletesen ), és a felmérésekben Trumpot ebben tartják a legerősebbnek a választók, Trump a politikai ösztöneire hallgatva inkább az illegális bevándorlást helyezte a középpontba a választás hajrájában. Trump a héten tartott kampányrendezvényein egyre élesebb retorikával kelt ki a bevándorlók ellen. Csütörtök Arizonában és Nevadában tartott beszédeiben  kijelentette , hogy az Egyesült Államok  „a világ szemetesládája” lett  a bevándorlók miatt, migránsbűnözésről beszélt, tömeges deportálásokat ígért. Azt állította, hogy a demokraták azért engedik a migránsok „ invázióját ”, mert gyűlölik az országot, és az illegális bevándorlók voksait akarják. Emellett az Egyesült Államokat úgy jellemezte, mint „elfoglalt nemzetet”.         Trump támogatói Michiganben 2024. október 26- án – Fotó: Drew Angerer / AFP Javában megy a mozgósítás Miközben több államban már zajlik az előzetes szavazás, kulcsfontosságú lesz, hogy kinek sikerül minél több embert rávennie arra, hogy végül el is menjen szavazni. A republikánus jelölt kampánycsapata erre egy új módszert választott, és  külső szervezeteknek szervezte ki  a potenciális választók elérését, még Elon Musk is jelezte, hogy beállna kopogtatni, noha Trump meg van győződve arról, hogy híveit nem kell külön győzködni a szavazásra. A Harris kampányán dolgozó szakemberek közben privát beszélgetésekben magabiztosan beszélnek esélyeikről: a Wall Street Journal  értesülései  szerint O’Malley Dillon kampányigazgató egy pénzügyi támogatókkal tartott beszélgetésen kijelentette, hogy Harrisnek jó esélyei vannak a győzelemre, ha megfelelően hajtják végre az utolsó hetekre kialakított terveiket a választási körzetekben. ", "site": "https://telex.hu/rovat/kulfold"}
{"title": "Tolvai Renit nem érdekli, hogy a melleire és a fenekére kíváncsiak - videó ", "body": "Tolvai Reni bármit tesz, mindig a melle vagy a feneke kerül a középpontba. Ám ez egy cseppet sem érdekli, sőt úgy van vele, mikor mutassa meg, ha nem fiatalon. \nA Zshow Time című műsorban Tolvai Reni  őszintén mesélt  Megasztáros éveiről,  édesapjáról és arról, már vágyna egy eljegyzési gyűrűre Andrástól.  Édesapja mindenben támogatta  Tolvai Renit édesapja mindenben támogatta. Egy fontos megbeszélést is képes volt lemondani, csak hogy Renit el tudja kísérni a Megasztár meghallgatására.  - A mi kapcsolatunk olyan volt, hogy nem tudunk egymás nélkül meglenni, nem tudtam elképzelni, hogy apu valaha nem lesz  - mesélte fájó szívvel Reni, mennyire szereti mind a mai napig édesapját, és mennyire hiányzik neki a támogatása.  Önbizalomhiányos lett Az énekesnő karrierje a Megasztár után elkezdett felfelé ívelni, és menedzsere mondta meg, mit változtasson a külsején. Reni bevallotta, abban az időszakban ezek a változások letörték az önbizalmát, nem érezte azt, hogy önmaga lehetne, annak ellenére sem, hogy a legszebb időszakként élte meg.  - Életem egyik legszebb időszaka volt a Megasztár  - mondta Reni, majd elmesélte, a haja gyakori szín- és fazonváltásai milyen hatást gyakoroltak a lelkére.  leégett, majd leesett a hajam, voltak önértékelési problémáim, mert a hajam tönkrement - tette hozzá. titkon reméli, Kállay eljegyzi Magánéletét nem éli a nagy nyilvánosság előtt,  emiatt sokan azt feltételezik, nincsenek már együtt Kállay-Saunders Andrással,  pedig nagyon is együtt vannak. Sőt már tíz éve szerelmesek. András viszont még mindig nem kérte meg a kezét, pedig Reni várja, hogy lassan eljöjjön ez a pillanat is.  -  Oké, hogy mi egy szerelmespár vagyunk, de nem akarunk duett lenni. Vagyok én és van ő is, két külön karrier -  magyarázza Reni.  mi teljes szerelmet élünk otthon. Régóta elhatároztam, 35 éves korom körül szeretnék elgondolkodni a babán, addig nem, mert szeretném kiélni ezt az álmot, amim van - vagyis a babaprojekt még várat magára.  Mellei után érdeklődnek  Reni elárulta nem foglalkozik azzal, hogy a mellei és a feneke kelti fel a nagyobb érdeklődést a médiában.  Az emberek a szexre kattintanak rá. Most vagyok harmincéves, azt gondolom, ha negyven leszek, már ciki lesz ez. Most csinálom, mert most áll jól. Volt olyan esemény, ahol a mellem nem volt kint, akkor a fenekem kereksége volt a téma. ", "site": "https://www.borsonline.hu/cimke/tolvai-reni"}
{"title": "Tangás bikiniben dörzsölgeti magát a kamera előtt Tolvai Reni, felrobbant az internet – videó ", "body": "Forró képsorokat osztott meg közösségi oldalán az énekesnő. \nTolvai Reni  elárulta követőinek, hogy szolárium helyett egy különleges krémmel varázsol magának napbarnított bőrt.  A nem mindennapi bemutatót egy videóban tartotta meg az énekesnő , aki ezért  tangabugyis bikinit húzott, és szakszerűen felvitte testére a készítményt : igen, minden porcikájára.                 A bejegyzés megtekintése az Instagramon                         TR (@tolvaireni) által megosztott bejegyzés   Ahogy az jól látható,  Reni  gondosan dörzsölte át teste összes felületét, ami annyira szexire sikerült, hogy ezt már követői sem hagyhatták szó nélkül. „Szép nő, szép popsi, szép alak” „Csodás a feneked!” „Kegyetlen jó vagy!” „Lehet, hogy a termék is jó, amit reklámozol, de én bevallom az őszintét, a popsidnál leragadtam!” „Az a test…” „Basszus…. Most mi történik itt…” – írták többen a kommentszekcióban. Nos, valami ilyenre szokták mondani, hogy felrobbant az internet. ", "site": "https://www.borsonline.hu/cimke/tolvai-reni"}
{"title": "\n        Egymillió forintos nyomravezető díjat adnak annak, aki segít megtalálni alzheimeres családtagjukat\n       ", "body": "\nEgymillió forintos nyomravezetői díjat ajánlott fel egy Miskolcról eltűnt Alzheimer-beteg idős nő családja annak, aki segít megtalálni szerettüket. A 60 éves nő épp családlátogatáson járt a Borsod-Abaúj-Zemplén megyei városban a párjával egy hónappal ezelőtt, amikor egyszer csak váratlanul kisétált a szobából, ahol a családtagokkal beszélgettek, és azóta nem találják. Élettársa azt mondta: a nő unatkozott, és azt mondta, kimegy egyet járni a kertbe. Tóth István akkor kezdte keresni, amikor már egy órája nem jött vissza. Végül értesítették a rendőrséget. „Másnap kutyás keresők is a nyomába eredtek, de sajnos nem jártak eredménnyel, pedig nagyon lelkiismeretesen keresték. Marietta pedagógus volt Százhalombattán, de még ide Miskolcra is eljöttek keresni a volt tanítványai és kollégái is. Több mint húszan gyűltek össze, ami nagyon megható volt.” A nőt állítólag a családi háztól nem messze, a pincesoron látta valaki, útbaigazítást kért tőle az asszony, akinek Alzheimer-kórja még nem okoz súlyos és feltűnő tüneteket. „A közelben egyébként van erdő is és bányató, azokat is átkutatták, de nem találtak semmit a rendőrök. Bár egy hónap eltelt, bízom benne, hogy valahol meglesz. Ezért is ajánlottunk fel egymillió forintos nyomravezetői díjat, ugyanis nagyon hiányzik” – mondta a  Ripostnak  a nő élettársa. Az asszonyt a rendőrség is  körözi  eltűnt, ismeretlen helyen lévő személyként. ", "site": "https://telex.hu/rovat/belfold"}
{"title": "\n        Közös programot ír az ellenzék 2022-re\n       ", "body": "\nMásodik alkalommal találkoztak az ellenzéki pártelnökök csütörtökön, és abban állapodtak meg, hogy közösen írnak programot a 2022-es választásra. Erről közös közleményt adott ki a Demokratikus Koalíció, a Jobbik, az LMP, az MSZP, a Momentum és a Párbeszéd. „A pártok vezetői megerősítették, hogy a 2022-es választáson az ellenzéki pártok együttműködésére van szükség a NER lebontása érdekében” – írták. Megalakult a programíró bizottság, amelynek az lesz a fő feladata, hogy összehangolja az ellenzéki pártok programjait. A szakpolitikai stábok együtt fognak dolgozni, és külső szakértőket is meghallgatnak majd. Előbb az időközire figyelnek Most azonban az ellenzéki pártok az október 11-i szerencsi időközi választásra koncentrálnak, ahol Bíró Lászlót támogatják. Borsod megye 6-os számú választókerületében (Tiszaújváros-Szerencs) azért kell időközi országgyűlési képviselő-választást tartani, mert az eddigi képviselő, a fideszes Koncz Ferenc motorbalesetben meghalt. Az időközi választás tétje az, hogy a Fidesz–KDNP-nek megmarad-e a kétharmados többsége a parlamentben. A Fidesz a politikus lányát, Koncz Zsófiát indítja. Miután kiderült, hogy az ellenzék közös jelöltje Bíró László lesz, Setét Jenő roma jogvédő aktivista nyilvánosságra hozta a jobbikos politikus alig egy évvel ezelőtti facebookos kommentjeit, amikben kirekesztő megjegyzéseket tesz a zsidókra és a cigányokra. Bíró nem ismerte el, hogy a kommenteket ő írta volna, de általánosságban bocsánatot kért vállalhatatlan kijelentései miatt. A kormánypártok többször számonkérték az ellenzéken a jelölt személyét, kettős mércével vádolva a jelölő pártokat. ", "site": "https://telex.hu/rovat/belfold"}
{"title": "\n        Rákay Philip egy egyszobás józsefvárosi lakást cserélt el egy budavári ingatlanra\n       ", "body": "\nA Magyar Televízió volt vezérigazgató-helyettese és felesége még 2018-ban cserélt el egy 24 négyzetméteres józsefvárosi kislakást egy 60 négyzetméteres, budai ingatlanra,  írja  a 24.hu az I. kerülettől kikért szerződések alapján. A két ingatlan mérete és elhelyezkedése alapjaiban különbözik. A legnagyobb ingatlanportálok hirdetései alapján a józsefvárosi lakás értéke töredéke lehet a Budai Várban található ingatlannak. A földhivatali dokumentumokból pedig az is kiderült, hogy 2018 novemberében Rákay Philip felesége vásárolta meg a józsefvárosi lakást, majd 9 nappal később csereszerződést kötött a Bécsi kapu téri ingatlan bérlőjével, amelynek értelmében a VIII. kerületi ingatlan a vári bérlőre szállt. A lakást azonban nem sokáig tartotta meg az új birtokosa sem. A tulajdonjog bejegyzése után 13 nappal ugyanis eladta a józsefvárosi ingatlant, méghozzá éppen annak a személynek, akitől nem sokkal korábban Rákayék megvették azt. Rákay korábban még úgy nyilatkozott, hogy az „értékes, felújított pesti öröklakást” a vári lakás bérlője választotta ki, ám ha ez így van, akkor kérdés, hogy vajon az adásvétel után 13 nappal ő miért döntött úgy: eladja az ingatlant az eredeti tulajdonosnak. Az MTVA volt vezérigagaztó-helyettese most csak annyit mondott a lapnak, hogy „a csere kapcsán minden a hatályos jogszabályok és törvények teljes körű betartásával történt.” ", "site": "https://telex.hu/rovat/belfold"}
{"title": "Nem lehet máshová nézni: Tangában tolta ki kerek popsiját Tolvai Reni ", "body": "Nagyot villantott az énekesnő! \nVadítóan szexi képpel örvendeztette meg rajongóit  Tolvai Reni . Az énekesnő mindig büszkén  mutogatja formás idomait , ez pedig legfrissebb Instagram-fotóján sincs másképp. Reni egész egyszerűen letolta a nadrágját, majd egy pucsítós guggoló pózban tolta ki tangás fenekét. Nézd csak!                 View this post on Instagram                         A post shared by TR (@tolvaireni)   ", "site": "https://www.borsonline.hu/cimke/tolvai-reni"}
{"title": "Tolvai Reni tíz éve várja a gyűrűt - Nagyon bízom benne, hogy valamikor bekövetkezik ez a pillanat ", "body": "A 30 éves énekesnő még nem érzi késznek magát a gyerekvállalásra, a leánykérésre azonban régóta vár. \nBár akadnak szép példák, a sztárvilág mégsem a hosszú, töretlen kapcsolatokról híres. Persze, a kivétel erősíti a szabályt, ahogy Tolvai Reni és Kállay-Saunders András szerelme is, ami a 2010-es Megasztár alatt köttetett, s állítják: azóta sem múlt el. A két zenész több mint egy évtizede kitart egymás mellett, de a sztárok többségével ellentétben a közös életükről szinte semmit sem tudni. Nem posztolnak, nem adnak interjút, nem jelennek meg közösen, és ennyi év után sem házasodtak össze, s gyermekük sem született.  A kérdés ezután jogosan merül fel:   Mi a gond, hogy nem lépnek egyről a kettőre?   Esetleg van alapja a róluk rendre felröppenő pletykáknak, miszerint már nem is alkotnak egy párt? Nos, a híreszteléseket nemrég maga Reni tette helyre, és egy videós beszélgetésben elárulta, a karrierjük miatt zárták ki a nyilvánosságot a magánéletükből. A Megasztár után ugyanis egy évig mindenhova csakis együtt hívták őket, amit megelégelték, s szerették volna, ha különálló művészként kezelik őket. – Azt éreztük, hogy annak ellenére, hogy szerelmespár vagyunk, nem akarunk „duett” lenni, és csak együtt létezni a szakmában. Csak így tudtuk ezt megállítani, hogy semmit nem adtunk ki a szerelmünkről. Ennek persze a hozadéka sok hülyeség és pletyka lett arról, hogy mi igazából nem is vagyunk együtt…  – mondta az énekesnő Osváth Zsolt youtuber-rel beszélgetve. Reni az interjú során őszintén mesélt arról is, hogy annak ellenére, hogy Andrással tíz év után is dúl köztük a szerelem, 30 évesen sem érzi késznek magát, magukat a gyerekvállalásra. – Ha nem lenne tűz, egyszerűen nem lenne értelme együtt lenni. Azt érezzük, hogy még mindig ott van az, ami az elején, amikor megfogott ő engem, és én őt. Mi teljes szerelmet élünk otthon, de babaprojekt még nincs. Én azt nagyon-nagyon régóta elhatároztam, hogy 35 év körül szeretnék majd elgondolkozni a babán. Addig pedig szeretném kiélni ezt a szakmai álmot, ami még mindig bennem van. Azt érzem, mi még nem vagyunk felkészülve arra, hogy kisbabánk legyen. A családalapítással ellentétben a leánykéréssel azonban már Reni sem annyira türelmes, s az interjú során kibukott belőle, hogy azt bizony már régóta várja... András még nem kérte meg a kezem, erre még mindig várunk... Én  azt érzem, ez a pillanat valamikor be fog következni, én nagyon bízom benne , viszont semmilyen fajta presszionálást nem szeretnék felé  – tette hozzá az énekesnő, aki szeretné ha párja önszántából, kényszer nélkül kérné őt feleségül. Lapunk kereste Tolvai Renit és Kállay-Saunders Andrást is, de továbbra is tartják magukat ahhoz, hogy a szerelmük tabu, nem akarnak beszélni róla. ", "site": "https://www.borsonline.hu/cimke/tolvai-reni"}
{"title": "\n        Az iráni propaganda lekicsinyelte az izraeli támadást\n       ", "body": "\n„Az emberek különböző érzelmeket élnek át: vannak, akik aggódnak, vannak, akik közömbösek, és vannak, akik még örülnek is, mert úgy vélik, hogy az izraeli támadások egy kicsit megalázzák az (iráni) rezsimet” – mondta a  New York Times -nak egy 37 éves iráni mérnök azután, hogy  Izrael szombaton célzott támadásokat hajtott végre Irán ellen , katonai létesítményeket célozva. Az amerikai lap beszámolója azt sugallja, hogy az irániak eltérő módon értékelik az izraeli akciót. Vannak, akik abban reménykednek, hogy el lehet kerülni a háborút. Mindezt arra alapozzák, hogy Izrael szombaton csak katonai célpontokat támadott. Az Ilam, Khuzestan és Teherán tartományokban lévő katonai támaszpontok és más célpontok elleni támadás csak néhány órán át tartott, és körülbelül hajnali 5 órakor ért véget – közölték izraeli tisztviselők. A New York Times szerint az iráni tisztviselők és az állami média lekicsinyelte az izraeli támadást, a károkat „korlátozottnak” nevezve, és azt állították, hogy Irán légvédelme elfogta a csapásokat. Kétségtelen, hogy Izrael nem az iráni atomprogrammal kapcsolatos érzékeny helyszínekre vagy olajkitermelő létesítményekre csapott le, a támadást minden bizonnyal úgy tervezték meg, hogy ne legyen háború. A támadás befejezése után Irán nem fenyegetőzött azonnal megtorlással, csak annyit közölt, hogy joga van hozzá. Az állami televízióban a riporterek vidáman hirdették, hogy minden rendben van. Az élő felvételek Teheránban egy zöldségpiacot és a reggeli csúcsforgalmat mutatták. Néhány lakos számára azonban ez az éjszaka kevés alvással és nagyfokú aggodalommal telt, mivel a robbanások hangjai nem hagyták őket aludni. Maryam Naraghi, egy iráni újságíró a New York Times-nak elmondta, hogy „bombák és robbanások hangját” hallotta a fővárosban, Teheránban lévő otthonából. Houri, egy 42 éves teheráni kétgyermekes anya egy telefoninterjúban elmondta, hogy a hangos robbanásoktól és a gyermekei vigasztalásától hangos éjszaka után aggódott amiatt, hogy mi vár az irániakra, akik közül sokan belefáradtak a konfliktusokba és az évek óta tartó gazdasági nehézségekbe. A nő arról is beszélt, hogy férje egész éjjel a műholdas televíziót és a közösségi médiát figyelte a támadásokról szóló friss hírekért, mivel az iráni állami hírmédia kevés információt nyújtott. Az Irán és Izrael közötti feszültségek a Hamász október 7-én Izrael ellen elkövetett támadása óta lettek feszültebbek. Az eszkalációtól való félelem azóta erősödött, hogy október 1-jén Irán – válaszul a korábbi izraeli lépésekre – mintegy 200 ballisztikus rakétát lőtt ki Izraelre, megölve egy embert az Izrael által megszállt Ciszjordániában. ", "site": "https://telex.hu/rovat/kulfold"}
{"title": "\n        Jeff Bezos villájánál tüntettek az Amazon dolgozói\n       ", "body": "\nAz Amazon-vezér Jeff Bezos villájánál demonstrált nagyjából száz ember vasárnap, akik a koronavírus-járvánnyal terhelt időkben jobb munkakörülményeket, magasabb béreket és több juttatást követeltek. A tüntetők a Beverly Hills-i Will Rogers emlékparkból indulva vonultak át Bezos villájához, menet közben pedig a cégvezér megadóztatását követelték – írja a  Los Angeles Times . A tüntetést egy felszolgálokból, tanárokból és raktári munkásokból álló szervezet támogatta, és ennek vezetője, Chris Smalls vezette. Smalls korábban az Amazon egyik raktárában dolgozott, márciusban azonban kirúgták, miután a cég járványkezelésére válaszul munkabeszüntetést szervezett. A dolgozók a demonstráción azt követelték, hogy az Amazon biztosítsa számukra a megfelelő védőeszközöket és fertőtlenítőszereket, és növelje meg óránként két dollárral a fizetésüket, amiért a járvány alatt is dolgoznak. „Amikor egy multimilliárdos cég az elvárhatónál rosszabb körülményeknek teszi ki az alkalmazottait egy világjárvány idején, ennek következtében pedig 20 ezer ember fertőződik meg a vírussal, az már túlmutat a gondatlanságon” – mondta az egyik tüntető, utalva ezzel arra, hogy a cég múlt héten a hónapok óta tartó nyomasztásnak engedve közölte, hogy az Egyesült Államokban  20 ezer Amazon-dolgozó kapta el a koronavírust. Az Amazont sok kritika érte a járvány kirobbanása óta a szakszervet, a dolgozók és amerikai választott képviselők részéről, mert úgy látták, a cég fertőzésveszélynek teszi ki az alkalmazottait. Nyáron New Yorkban az is előfordult, hogy dolgozók  beperelték a céget  a járványhelyzethez nem alkalmazkodó munkakörülmények miatt. Az online kereskedőóriás ugyanakkor azt állítja, a dolgozók fertőzöttségi aránya így is alacsonyabb lett, mint amire számítottak. Az Amazon sok más céggel ellentétben nemhogy nem fogta vissza a működését a járvány hatására, hanem még fokoznia is kellett azt, hiszen a társadalmi távolságtartás miatt nagyon megnőtt az igény az online vásárlásra. Az Amazon eladásai 40 százalékkal ugrottak meg a júniussal végződő negyedévben, amely 5,2 milliárd dollár profitot hozott a konyhára. Jeff Bezos tulajdonos a járvány előtt is a világ leggazdagabb embere volt, de a cég vírushelyzetbeli értéknövekedése miatt vagyona elképesztőre nőtt tavasz óta, átütötte a  200 milliárd dollárt . Az Amazon-részvények árfolyama idén több mint 74 százalékot ment fel. ", "site": "https://telex.hu/rovat/kulfold"}
{"title": "\n        22 tonna különleges cheddar sajtot loptak el egy londoni kereskedőtől, Jamie Oliver is megszólalt az ügyben\n       ", "body": "\nSajtlopási ügy borzolja a kedélyeket Angliában! Csalók több mint 22 tonnányi különleges cheddar sajtot loptak el a londoni Neal's Yard Dairy sajtüzletből, 300 ezer font (több mint 145,5 millió forint) kárt okozva ezzel – írta a  Guardian . A lopás miatt a brit sztárszakács, Jamie Oliver is megszólalt, az Instagramon közzétett videójában azt mondta, az egész gasztrovilágot megdöbbentette az eset, a sajtrajongóknak pedig azt tanácsolta, hogy óvakodjanak a feketepiacon kapható, gyanúsan nagy mennyiségű és olcsó prémium cheddaroktól. A londoni rendőrség azt közölte, hogy október 21-én, hétfőn kaptak bejelentést arról, hogy egy southwarki gyártótól nagy mennyiségű sajtot loptak el. „A körülmények feltárása folyamatban van. Az ügyben még nem történt letartóztatás” – írták. A Neal's Yard Dairy a kézműves sajtok vezető forgalmazója és kiskereskedője Nagy-Britanniában. Az 1980-as évek óta árulják a brit és ír farmokon készült különleges, díjnyertes kézműves sajtokat. Londonban jelenleg négy üzletük van, emellett online és előfizetéses formában is kereskednek sajtokkal.  Közleményükben  azt írták, hogy egy kifinomult csalás áldozatává váltak, a tolvajok egy francia kiskereskedő nagykereskedelmi beszállítójának adták ki magukat, és átverték a Neal's Yard Dairy raktárának munkatársait. A 950 sajtkorongból álló szállítmányát jóhiszeműen küldték ki, és még azelőtt leszállították, hogy a csalók személyazonosságát felfedezték volna. A sajtok azóta nyomtalanul eltűntek. Az eltűnt sajtok közé tartozik a nyugat-walesi Hafod farmon készült cheddar, amelyből egy 300 grammos darabot 12,9 fontért árulnak. A somerseti Pitchfork és Westcombe farmok sajtjai is az ellopott szállítmányban voltak, ezek 250 grammos darabja 11, illetve 7,15 fontba kerül. Ezek a sajtok számos díjat nyertek, és az Egyesült Királyság legkeresettebb kézműves sajtjai közé tartoznak. A Neal's Yard Dairy hangsúlyozta, hogy a jelentős pénzügyi csapás ellenére is kifizették a termelőket, így őket nem érte kár. Hozzátették, hogy jelenleg a helyi és a nemzetközi bűnüldöző szervekkel együttműködve próbálják azonosítani a csalás elkövetőit. Patrick Holden, a Hafod farm tulajdonosa, azt mondta: „Lehet, hogy naivitásnak tűnik, ha valaki átverés áldozata lesz, de az az igazság, hogy a kézműves sajtok világa olyan hely, ahol a bizalom mélyen beágyazódik minden tranzakcióba. Ez egy olyan világ, ahol az ember szava a kötelék.” ", "site": "https://telex.hu/rovat/kulfold"}
{"title": "\n        Enyveskezű és korrupt Orbán Viktorról beszélt a Spiegelnek az EP német alelnöke\n       ", "body": "\nKatarina Barley, az Európai Parlament német szociáldemokrata alelnöke ismét erős interjút adott azután, hogy három napja a Deutschlandfunknak úgy nyilatkozott:  Orbán Viktort kiéheztetné pénzügyileg . Barley most a  Spiegelnek  azt mondta: „Orbán Viktor tíz éve azon dolgozik, hogy lépésről lépésre lebontsa a jogállamot, és ebben sajnos nagyon messzire jutott, párttársai az Európai Néppártban pedig tétlenül nézték ezt végig.” Mint mondta, Orbán korlátozza a média szabadságát és az igazságszolgáltatás függetlenségét. Elhallgattatja a kritikus parlamenti képviselőket és a kritikus művészeket. A Nobel-díjas Kertész Imrét kitörölték az alaptantervből, és egy nacionalistával helyettesítették, akit háborús bűnökért ítéltek el korábban.  (szerk. megj.: ez valójában nem így történt, Kertész Imre szerepel az irodalomkönyvekben.) Barley a mostani jogállamisági feltételről szóló kompromisszumos ET-javaslatról azt mondta, hogy az nem elég erős, például csak abban az esetben vonná meg a pénzeket az országoktól, ha a jogállami feltételek megsértése hatással volna az EU költségvetésre. Ha tehát valaki az igazságszolgáltatást korlátozza, annak nem lennének következményei. Ugyanígy ez a javaslat lehetővé tenné a szankciók elhalasztását, ha az érintett kormányok tárgyalnának az állam- és kormányfők tanácsával. Arra a kérdésre, hogy mindez teljesen hatástalan lenne-e, Barley azt mondta: „Ebben a formában azért legalább az égbekiáltó korrupció ellen fel lehetne lépni, például Magyarországon vagy Bulgáriában, de sok egyéb probléma ellen nem. Vannak olyan esetek, amikor EU-támogatásokat egy kormány bizalmasainak írnak ki, Magyarországon például milliárdos megbízást kapott az utcai közvilágítási munkálatokra Orbán veje.” „Mindez leginkább az érintett országok lakosságát károsítja meg, mert a pénzek nem ahoz kerülnek, aki a támogatás címzettje. Az EU Csalás Elleni Hivatal utánamegy ezeknek az eseteknek, végső soron azonban a nemzeti hatóságok (ügyészség) dolga ez, amelyek éppen Magyarországon ezeket a nyomozásokat megszüntették. Nem véletlen, hogy Magyarország sem csatlakozott az Európai Ügyészséghez, ami az ilyen ügyeket üldözné.” Arra a kérdésre, hogy ha az EU költségvetését nem fogadják el, akkor a 750 milliárd eurós koronavírus-támogatást sem fizetik ki, pedig erre számos országnak égető szüksége lenne (például Spanyolországnak vagy Olaszországnak), Barley azt válaszolta, Orbán is veszítene ezzel 7 milliárd eurót. Barley szerint most van meg a lehetőségük és eszközük arra, hogy beavatkozzanak, később már nem, hiszen hét évre szóló költségvetés készül. Ha ezt most nem teszik meg, az súlyos károkat okoz az Európai Uniónak. „A tradicionális EU-barát országok polgárai sem veszíthetik el a hitüket az európai eszmében, ők nem lesznek hajlandóak arra, hogy az adójuk Orbán korrupt zsebeibe vándoroljon. Nem akarnak olyan kormányokat finanszírozni, amelyek lábbal tiporják alapvető értékeinket”. Barley szerint olyan chicken game játszma folyik, hogy „mi is azzal fenyegetőzünk, hogy nem szavazzuk meg a költségvetést, és Orbán is ezzel fenyegetőzik, mert a mostani javaslat nem kedvező neki”. Az fontos, hogy a Tanács döntése, az nem az EU döntése, és a Tanácsban úgy mennek a dolgok, mint a bazárban, alkudozással. Éppen ezért van Magyarországnak lehetősége arra, hogy más országokat befolyásoljon, ezért próbál meg Orbán mindent, ami a jogállami mechanizmust érinti a Tanácsban tartani, csak ott tud előnyöket szerezni magának – mondta az alelnök. Az EP német alelnöke szerint természetesen a Fidesz megpróbálja minden kritikusát minden eszközzel diszkreditálni. Számukra az a lényeg, hogy Orbán korrupt rendszerét az EU támogatási eszközeivel fogják meg, és nem a magyar vagy a lengyel népet akarják tönkretenni. Azt szeretnék, hogy a pénzt a polgárok kapják, és ne Orbán vagy a veje, „a javaslatunk ezért nem arról szól, hogy a pénzeket megvonjuk, hanem arról, hogy úgy osszuk el, hogy azok ne Orbán enyves kezei közé kerüljenek, hanem közvetlen azokhoz, akiket támogatni kell”. Az interjúban emlékeztetik Barley-t, hogy nem ő az egyetlen, akit megtámadott Orbán, hiszen korábban Jean-Claude Juncker és Věra Jourová került célkeresztbe: erre azt felelte, hogy Orbán hidegfejű stratéga, csak egyetlen célja van, hogy a saját hatalmát megtartsa, ezért kreál ellenségképet külföldön, mert így akarja a támogatását biztosítani. „Ez egy régi taktika, nem biztos, hogy ez sikerül, mert ezzel épp az én kijelentéseimre is ráirányítja a figyelmet. Azokra a dolgokra, amiket Orbán nem szívesen hall. Például azt, hogy focistadiont épített a vidéki háza mellé, fűtött gyeppel és tribünökkel, és hogy EU-pénzből kisvasutat épített ebbe a faluba, ami az EU-nak hét számjegyű összegbe került, és a régi iskolatársa, egy gázszerelő jelenleg Magyarország leggazdagabb embere.” Elemző cikkünket a jogállamisági vitáról  ide kattintva  olvashatja. ", "site": "https://telex.hu/rovat/kulfold"}
{"title": "\n        Fejvakarás és egymásra mutogatás lett az óraátállítás eltörléséből\n       ", "body": "\n„Meg kell szüntetni az óraátállítást” – jelentette be az Európai Bizottság elnöke az éves programindító beszédében, és a testület még aznap be is nyújtotta a javaslatát, ami ezt lehetővé tenné. 2018-ban . Akkor még Jean-Claude Junckernek hívták a bizottsági elnököt, a javaslat szerint pedig 2019 tavaszán, esetleg őszén kellett volna utoljára bajlódni az óratekergetéssel. Azóta már nemhogy más vezeti a testületet, Juncker utódját idén szavazták meg a második ötéves elnökségére, és a mai napig váltogatjuk az időszámításokat. A télire idén épp most vasárnap fogunk áttérni: hajnali 3:00 órakor 2:00 órára kell majd visszaállítani az órákat. Juncker 2018-as indoklása szerint „valamennyien hangoztatni szoktuk – leginkább ünnepi beszédekben –, hogy a nagy kérdésekben legyünk ambiciózusabbak, a kis dolgokban pedig szerényebbek. Ám az európaiak nem fognak tapsolni nekünk, ha eközben továbbra is uniós rendelet írja elő, hogy az órákat évente kétszer át kell állítanunk”. Nem véletlenül beszélt erről: a javaslat társadalmi egyeztetésére a mérsékelten izgalmas uniós javaslatokhoz képest kiugróan sokan,  4,6 millióan szóltak hozzá . Túlnyomó többségük, 84 százalékuk eltörölte volna az óraátállítást. Tanácstalan Tanács Az Európai Parlament (EP) már előtte, 2018  februárjában  kérte, hogy vessenek véget a féléves váltásoknak, így nem meglepő, hogy ott viszonylag gyorsan haladtak a dolgok. A javaslatról készült EP-jelentés 2021 márciusára számított az utolsó átállításra, illetve egy esetleges októberi, utolsó alkalommal számolt azoknak az országoknak, amik a téli időszámításra térnének át. A testület 2019 márciusában el is fogadta a saját álláspontját. Ez alapján kezdhetett volna el a másik döntéshozóval, a tagállami Tanáccsal egyezkedni, amint az kialakította volna a maga véleményét. A nemzeti kormányokat képviselő testület viszont azóta sem jutott el saját közös álláspontig. Annak ellenére sem, hogy elvben elég lenne a minősített többség, azaz az uniós országok minimum 55 százaléka, ha az EU lakosságának legalább 65 százalékát képviselik – magyarul egy-két tagállam nem blokkolhat. A Tanács  saját oldala  szerint a javaslat 2019 decemberében mutatta az utolsó életjelét a testületen belül. Ennek kétmondatnyi írásos nyoma maradt egy 13 oldalas dokumentumban: a soros finn elnökség beszámolt a helyzetről, és a javaslatról egy munkacsoport tárgyal. Ez a Tanács harmadik, legalsó szintje a miniszterek és az állandó képviselők alatt, ahol a tagállami szakértők egyeztetnek, magyarul még a megegyezés közelében sincsenek. Azóta már jó pár ország kormányánál járt a féléves elnökségi staféta, idén júliusban pedig a magyar került sorra. Megkérdeztük a magyar elnökségtől, hogy ebben a hat hónapban tárgyaltak vagy tárgyalnak-e a javaslatról. Az Elnökségi Kommunikációs és Informatikai Főosztály a válaszában részben az Európai Bizottságra mutogatott. Emlékeztetett rá, hogy nincs tanácsi álláspont, de „mindehhez hozzájárul, hogy szükség lenne a Bizottság részéről a javaslattal kapcsolatos hatástanulmány elkészítésére, azonban ez máig nem történt meg”.         Maros Sefcovic és Violeta Bulc európai biztosok sajtótájékoztatót tartanak az EU-ban az óraátállítás megszüntetéséről az Európai Bizottság brüsszeli székházában 2018. szeptember 14-én – Fotó: Emmanuel Dunand / AFP Az Európai Bizottság korábban valóban említett hatástanulmányi igényt a kormányoktól, de nem követelményként. Egy 2021-es EP-képviselői kérdésre adott  válasz  szerint nem maga a Tanács, hanem „számos” tagállam beszélt erről, ráadásul csak „bátorították” az Európai Bizottságot, hogy végezzen ilyet. A választ 2023-ban is  megismételték . Amikor arról érdeklődtünk, hogyan fér meg a válaszuk a magyar elnökség állításával, akkor Adalbert Jahnz szóvivő közölte, hogy továbbra is ugyanez az álláspontjuk. Hozzátette: az Európai Bizottság a további elemzést igénylő felhívásokra már több alkalommal jelezte, hogy szerinte az elérhető adatok – amikre a szöveg indoklásában is utalnak – kellő analitikai alapot adtak a jogszabálynak. Arra nem adtak javaslatot, hogy melyik ország melyik időzónát válassza, mert ez a tagállamokra tartozik és valószínűleg a földrajzi helyüktől függ. Így ők maguk vannak a legjobb helyzetben ahhoz, hogy döntsenek róla többek között a társadalmi egyeztetések figyelembe vételével – írta a szóvivő. Az EP-ből megint piszkálgatják az ügyet Egy 2018. novemberi  tanácsi jelentésből  is látszik, mennyire megosztottak a kormányok. Bár többen támogatták a javaslatot, voltak, akik arra hivatkoztak, hogy nem látnak hiteles bizonyítékot az intézkedés hasznáról, mások egyenesen azt állították, hogy a mostani rendszer megfelelő. Két, meg nem nevezett tagállam képviselője még a jogalapba is belekötött. Abban viszont mindenki egyetértett, hogy összehangoltan kell dönteni, különben széttöredezhet az egységes uniós piac. A Miniszterelnökség vezetője, Gulyás Gergely tavaly októberben szintén  arról beszélt : a nyári és téli időszámítás váltakozását egységesen lenne értelme eltörölni, különben más időzónában leszünk a szomszéd országokhoz képest. Ha ilyen döntés születik, támogatnák azt, hogy a nyári időszámítás maradjon – jelezte. 2021-ben egyébként több kormányinfón is felmerült az óraátállítás eltörlése, Gulyás akkor azt mondta, hogy ha már választani kellene, akkor Magyarország a nyári időszámításra voksolna, de már akkor hangsúlyozta, ez pont egy olyan kérdés, amiben előnyös lenne egy összeurópai álláspont kialakítása. Az Európai Parlament közlekedési szakbizottsága 2021 márciusában  sürgette  a Tanácsot, hogy pörgesse fel a munkát. A képviselő-testületből a napokban Seán Kelly próbál új lendületet adni az ügynek. A jobbközép Európai Néppárt ír tagja aláírásokat gyűjt a társai között. Kérdésünkre közölte, hogy egyelőre 67-en csatlakoztak hozzá mindegyik frakcióból és a függetlenektől, „ami azt mutatja, hogy ez nem feltétlenül egy pártügy”. Az érdeklődőket össze is hívná egy találkozóra, mert „ideje véget vetni a féléves óraátállításnak, aminek negatív hatása van az egészségre, a jólétre és a biztonságra. Ez a gyakorlat nem felel meg a céljának a mai világban.” A képviselő szerint „az óraátállítás eltörlése milliók életét tenné egyszerűbbé Európa-szerte”. Akár az is valamilyen változást hozhat, hogy a júniusi EP-választás után most új uniós jogalkotási időszak kezdődött. Ilyenkor végig szokták nézni a hasonló döglött ügyeket, hogy van-e értelme tovább foglalkozni velük, esetleg módosítva újrakezdjék az egyezkedést, egyelőre viszont nem sok mozgás látszik az ügyben az EP-n kívül. Semmi értelme, de csináljuk Arról, hogy miért kellene leállni az állítgatással, korábban részletesen  ebben a cikkben  írtunk, utoljára pedig 2021-ben, az utolsó tervezett óraátállítás évében  foglalkoztunk hosszabban a témával . A válasz persze azóta sem változott: azért, mert csak előnyei lennének annak, ha leszámolnánk az óraátállítással. Magyarországon legfeljebb pár száz forintot spórolunk vele, miközben az évenkénti két átállásnak komoly élettani hatásai vannak. Az óraátállítás befolyásolja az emberek cirkadián ritmusát, amitől ilyenkor rosszabb a közérzetük, romlik a koncentrációjuk, és rosszabbul alszanak. Ez több közúti balesethez és műhibához vezethet, továbbá súlyosbíthatja a betegségeket, valamint a szívroham és az agyvérzés kockázatát is jelentősen növelheti. Így logikusnak tűnik, hogy megszabaduljunk az állítgatástól, abban viszont egyelőre nincs egyetértés, hogy a nyári vagy a téli időszámítást kellene-e megtartani.         Utcakép a kelet-szibériai Jakutszkban 2023 decemberében. Oroszországban 2014 őszétől az állandó téli időszámítást használják, aminek az ország északi részein látványosabb a hatása – Fotó: Anadolu / Anadolu / Getty Images Ez a fő oka annak, hogy évek óta halogatja mindenki a kétféle időszámítás eltörlését, mert számos indokot lehet felsorakoztatni mindkettő mellett. A legtöbb ember pedig jellemzően éppen az ellenkezőjét akarja annak, ami a tudományos álláspont. A nyári időszámítást támogatók szerint így tovább van világos, vagyis több időt tudunk eltölteni természetes fénynél a szabadban (vagy akárhol), míg a téli időszámítás mellett az szól, hogy a szervezetünk cirkadián ritmusa alapból erre van beállva, és ha reggel van sötét, az a kutatások alapján jóval megterhelőbb a szervezetünknek, mintha délután egy órával korábban kapcsolunk villanyt. Az oroszoknál már a gyakorlatban is bebizonyosodott, hogy a tudománynak van igaza. Ott 2011-ben a lakosság támogatásával nyári időszámításra álltak át, három évvel később viszont Vlagyimir Putyin csavart még egyet a dolgon, és 2014 őszétől inkább mégis a télin folytatták. Az állandó nyári időszámítás ugyanis sokaknál, különösen az ország északi részén élőknél okozott depressziót, miután hosszú hónapokig kellett sötétben iskolába vagy munkába menniük. Emellett országosan is megnőtt az egészségügyi problémák mennyisége, stresszesebbek lettek az emberek, és 2012-ben jelentősen megnőtt a reggeli órákban történt balesetek száma az egy évvel korábbi állapothoz képest. Nemcsak az EU szüntetné meg Ukrajnában  idén júliusban szavazta meg a parlament  az óraátállítás eltörlését, náluk most ősszel lesz az utolsó tekergetés, a továbbiakban végleg a standard (vagyis a téli) időszámítást fogják használni. Mexikó nagy részén 2022 őszén állították át utoljára az órát, ők azóta ugyancsak a standard időszámítást követik. Az Egyesült Államokban szintén 2022-ben nyújtottak be egy törvényjavaslatot, ami 2023 novemberével nyári időszámításra állította volna át az országot, ebből azonban az EU-s javaslathoz hasonlóan azóta sem lett semmi. Egy alvásgyógyászattal foglalkozó szakmai szervezet erre  egyből jelezte , hogy pont az ellenkezőjére lenne szükség, de a javaslat a Kongresszuson végül át sem ment, szóval nem kellett sokat aggódniuk emiatt. Egyes  szakértők szerint  amúgy az országban minden úgy jó, ahogy van, mert túl sok a regionális különbség az egységes szabályozáshoz. Ebben van is valami, Arizonában és Hawaiin egyáltalán nincs nyári időszámítás. Lazán kapcsolódó ellentétes példa ugyanakkor az, hogy Egyiptomban hét év kihagyás után  tavaly vezették vissza  az állítgatást, hogy ezzel is spóroljanak, ami azért is érdekes, mert a szintén meleg klímájú Arizonában pont azért nincs nyári időszámítás, mert az extra világos óra már a hatvanas években is megdobta az energiafogyasztást. ", "site": "https://telex.hu/rovat/kulfold"}
{"title": "\n        Fotókkal bizonyítja a Fehér Ház: Trump egész nap keményen dolgozik a kórházban\n       ", "body": "\nSzombaton több hivatalos fotót is kiadott a koronavírus-fertőzéssel kórházban kezelt Donald Trump amerikai elnökről a Fehér Ház: ezeken az elnök különböző szobákban ül egy asztalnál, és vagy koncentráltan olvasgatja a papírokat, vagy épp aláír. „Semmi sem állíthatja meg őt abban, hogy az amerikai emberekért dolgozzon. HAJTHATATLAN” – írta az egyik fotó mellé lánya, Ivanka Trump  Twitter-bejegyzésében . (Itt találja a Telex legfrissebb híreit! ) Csakhogy akadtak, akik megnézték a képek metaadatát, vagyis azokat az információkat, amik a fotófájloknál rögzülnek azok készítésekor. Ezekből pedig kiderült, hogy noha a képekből úgy tűnhet, azok lefedik az elnök egész napját, és ő még a Walter Reed Gyógyászati Központban is egész nap csak dolgozik, valójában az alább is látható két fotót 10 perc eltéréssel készítették, az egyiken pedig mintha csak egy üres papírra írna – írja a  yahoo news . Szombaton egy videó is  megjelent  Trump Twitterén, amin javuló egészségi állapotáról is beszél, ám az egyik pillanatban úgy látszik, mintha köhögne, ám annak sem a hangja nem hallatszik, sem a köhögés nem folytatódik. Többek szerint azért, mert kivágták azt onnan. Az elnök helyi idő szerint múlt csütörtök éjjel  jelentette be  a Twitterén, hogy Melania Trump first ladyvel együtt pozitív lett a koronavírustesztjük. Trumpot még pénteken átszállították a Walter Reed Gyógyászati Központba. A Fehér Ház szóvivője akkor azt mondta, hogy elővigyázatosságból viszik kórházba Trumpot, akinek enyhe tünetei vannak. Donald Trump aztán vasárnap  kiugrott  egy kis kocsikázásra a kórházból azért, hogy egy autóból integetve üdvözölhesse a kórház előtt miatta összegyűlt tömeget. Trump koronavírusos megbetegedése hatással lehet az amerikai elnökválasztási kampányra is, erről  itt írtunk  bővebben. ", "site": "https://telex.hu/rovat/kulfold"}
{"title": "\n        Kamala Harris mellett kampányolt Beyoncé Texasban\n       ", "body": "\nKamala Harris mellett kampányolt pénteken a Grammy-díjas amerikai énekesnő, Beyoncé, aki a Houstonban tartott demokrata nagygyűlésen beszédet is mondott. Sokan arra számítottak, hogy Beyoncé énekelni is fog, de a “kampánykoncert” elmaradt – számolt be róla a  Sky News . “Nem hírességként, nem politikusként, hanem anyaként vagyok itt. Anya vagyok, akit érdekel, hogy a gyerekei milyen világban élnek. Képzeljük el, hogy a lányaink úgy nőnek fel, hogy azt látják, mi minden lehetséges határok és korlátok nélkül. (…) Az összes férfi és nő, akik most itt vannak, és akik az egész országban nézik ezt, szükségünk van rátok!” – mondta Beyoncé, aki a beszéde végén az Egyesült Államok következő elnökeként konferálta fel Kamala Harrist. A korábbi hírek szerint az énekes  négymillió dollárral támogathatta  Harris kampányát. A demokrata elnökjelölt Beyoncé Freedom című számára lépett színpadra, a kampánya kezdete óta ezt a számot használja himnuszként. Harris főként az abortusz kérdéséről beszélt a texasi közönségnek. Tisztázzuk: ha Donald Trump ismét győz, akkor országszerte be fogja tiltani az abortuszt” – mondta Harris. \"Ha valaki azt hiszi, hogy védve van Trump abortusztilalmaitól, mert Michiganben, Pennsylvaniában, Nevadában, New Yorkban, Kaliforniában vagy bármely más államban él, ahol a választók vagy a törvényhozók megvédték a reproduktív szabadságot, kérem, tudja meg: senki sincs védve, mert Donald Trump országos tilalma minden egyes államban törvényen kívül helyezi az abortuszt” – állította az Egyesült Államok jelenlegi alelnöke. A  Guardian  beszámolója szerint Harris nem igazán számíthat arra, hogy a választáson elnyeri a hagyományosan republikánus párti Texas elektorait, ugyanakkor a helyi demokraták bizakodóak, miután a felmérések szerint váratlanul szoros szenátusi verseny várható a hivatalban lévő republikánus Ted Cruz szenátor és a demokrata Colin Allred kongresszusi képviselő között. Az elmúlt hetekben és hónapokban  több amerikai híresség is állást foglalt  egyik vagy másik elnökjelölt mellett. A  hollywoodi sztárok többsége  inkább Harris felé húz, de a republikánus jelöltnek, Donald Trumpnak is bőven vannak ismert támogatói. Elon Musk mellett például a pankrátor Hulk Hogan, Azealia Banks, Amber Rose, Kid Rock és Steve Wynn is a volt elnököt támogatja. ", "site": "https://telex.hu/rovat/kulfold"}
{"title": "\n        A nagy török–szaúdi összeveszés\n       ", "body": "\n    Melyik ország az iszlám vezető ereje? Törökország, Szaúd-Arábia vagy Irán? Ez egy örök vita, most éppen előbbi kettő veszett össze, de nagyon.\n   \nA síita Irán és a szunnita Szaúd-Arábia, illetve a szunnita, de sokkal világiasabb Törökország egyfajta versengést folytat a muzulmán világ vezető szerepéért. A harc soha nem dől el, nincs benne olyan egyértelmű vezető pozíció, mint a nyugati világban az Egyesült Államoknak vagy a pravoszláv tömbben az oroszoknak. Időről időre egymásnak fenekednek a felek, most éppen Rijád és Ankara között a legfeszültebb a viszony. Bojkott Ennek jegyében, mint arról az MTI beszámolt, a török termékek bojkottjára szólította fel a hét végén a szaúdi kereskedőket és a fogyasztókat a kereskedelmi kamara elnöke, miközben hírek szerint az Ankara és Rijád közötti ellenségeskedés akadályozza az áruforgalmat a két ország között. „Minden szaúdi kereskedő és fogyasztó felelős mindennek a bojkottjáért, ami török, legyen az importtermék, beruházás vagy turizmus, válaszul a török kormány folytatódó ellenségeskedésére a vezetőink, az országunk és a polgáraink ellen” – írta Adzsla al-Adzslan ismert szaúdi üzletember, a kereskedelmi kamara elnöke a Twitteren. A szaúdi kereskedelmi kamara a versenyszférában tevékenykedő üzletembereket tömörítő nem kormányzati szervezet. Diplomáciával kezdődött Szaúd-Arábia és Törökország kapcsolatait néhány éve külpolitikai viták terhelik, nincs köztük egyetértés az iszlamista politikai csoportok kezelésében. A feszültséget csak fokozta Dzsamál Hasogdzsi szaúdi ellenzéki újságíró meggyilkolása Rijád isztambuli főkonzulátusán 2018-ban. Az idén mindkét ország kölcsönösen blokkolta a hozzáférést egyes hírportáljaikhoz. Tagadnak A Reuters érdeklődésére a szaúdi kormány sajtószolgálata közölte, hogy az ország elkötelezett a nemzetközi kereskedelmi és befektetési szabályok betartása, valamint a szabadkereskedelem iránt, és nem vezetett be semmilyen korlátozást a török termékekre. Szaúdi és török kereskedői körökben ugyanakkor olyan vélemények hangzottak el, hogy Rijád informális eszközökkel kényszeríti ki a török import bojkottját. De azért kellemetlenkednek Egy névtelenül nyilatkozó szaúdi importőr közölte a hírügynökséggel, hogy az általa Törökországból konténerekkel behozott áruk három hónapon át rostokoltak a szaúdi vámhivatalban, a vámhatósági illetékesei pedig azt tanácsolták neki, hogy ne hozzon be árut közvetlenül Törökországból. A múlt héten Mehmet Güzelmansur török ellenzéki politikus is azt panaszolta, hogy az általa exportált termékek – különösen a romlandó gyümölcsök és zöldségek – a kelleténél tovább álltak a szaúdi határon. A török médiában és a Twitteren is aggódott, hogy a szaúdi hatóságok kiszélesítik a nem hivatalos, részleges embargót a török termékekre. A zöldség amúgy kulcsterméke Törökországnak; amikor a szíriai háború miatt egy időre Oroszország és Törökország nagyon összeveszett, a rossz nyelvek szerint azért sikerült mégis gyorsan kibékülni, mert Vlagyimir Putyin nem szerette volna kockáztatni, hogy az uborkaimádó oroszok török importzöldség nélkül maradjanak. Erdoğan kirohant Recep Tayyip Erdoğan török elnök a múlt csütörtökön a parlamentben kirohanást intézett az Öböl menti országok ellen. „Nem szabad elfelejteni, hogy a szóban forgó országok tegnap még nem is léteztek és holnap valószínűleg már nem fognak létezni, de mi, Allah segedelmével, örökké lengetni fogjuk a lobogónkat ebben a földrajzi térségben.” Egyelőre azért sem a török, sem a szaúdi adatok nem jeleznek szokatlanul nagy visszaesést az idei kétoldalú áruforgalomban, figyelembe véve a koronavírus-járvány hatásait a világkereskedelemre. A második negyedévben Törökország a 12. legfontosabb kereskedelmi partnere volt Szaúd-Arábiának az importot tekintve. Júliusban Szaúd-Arábia 185 millió dollár értékben importált árut Törökországból, valamivel többet, mint az előző hónapban, akkor 180 millió dolláros volt a behozatal. Borítókép: Újra érkezhetnek muzulmán turisták Mekkába. Fotó: MTI ", "site": "https://telex.hu/rovat/kulfold"}
{"title": "\n        Egy grúziai lap szerint villámcsapás miatt tért vissza Kutaiszibe a Wizz Air egyik gépe\n       ", "body": "\nVillámcsapás érhette a Wizz Air gépét a grúziai Kutaisziből Prágába tartó útján, ami miatt a repülő visszatért a grúziai repülőtérre –  írja  utasok beszámolóira hivatkozva egy orosz nyelvű grúziai hírportál. A NewsGeorgia.ge szerint az utasok két villám becsapódását érzékelték, a gép ezután fordult vissza kiindulási helyre. A hírek szerint az utasokat egy szállodában szállásolták el Grúzia második legnagyobb városában, sérültje nincsen a repülőgéppel történteknek. Frissítés : A Telex megkeresésére a Wizz Air közölte: a légitársaság „W6 7923-as számú, Kutaisziból Prágába tartó járatát 2024. október 26-án, röviddel a Kutaiszi repülőtérről való felszállás után villámcsapás érte. A repülőgép visszatért az indulási repülőtérre és biztonságosan, eseménytelenül landolt, jelenleg a kötelező karbantartási ellenőrzéseken vesz részt. ” Gépet érő villámcsapás nem példa nélküli, itt például az Air Canada gépét érte el egy villám: ", "site": "https://telex.hu/rovat/kulfold"}
{"title": "\n        Sosem lángolt még ekkora területen Kalifornia, mint idén\n       ", "body": "\nA helyi tűzoltóság szerint rekordterületen pusztított tűz az idén az Egyesült Államok legnépesebb államában, Kaliforniában: összesen 1,6 millió hektáron, kétszer akkorán, mint a korábbi legkatasztrofálisabb évben, 2018-ban. Hogy mennyire súlyosak voltak az idei erdőtüzek, azt jelzi, hogy az állam történetének hat legpusztítóbb erdő- és bozóttüze közül öt idén volt. Harmincegyen haltak meg a lángok vagy a füst miatt, és 8500 épület égett ki. 2018-ban ugyanakkor ennél is nagyobb volt az emberi veszteség és az anyagi kár, akkor 85-en vesztették életüket és 19 ezer épület semmisült meg. Az erdőtüzek fő oka, hogy Kaliforniában 2010 és 2017 között krónikus aszály volt, amely miatt fák milliói betegedtek meg és száradtak el, olvasható az MTI hírében. (Borítókép: A kaliforniai Santa Rosa külvárosában harcolnak a lángokkal a helyi tűzoltók szeptember végén. Fotó: Samuel Corum / AFP) ", "site": "https://telex.hu/rovat/kulfold"}
{"title": "\n        A százezret közelíti az Ausztriába áttelepült magyarok száma\n       ", "body": "\nAz Ausztrián kívül születettek körében Burgenlandon belül a magyarok adják a legnagyobb csoportot – derült ki az éves osztrák bevándorlási  statisztikából , amelyet a 444.hu  szemlézett . Magyarok kimenetele Burgenland 294 ezres lakosságából csaknem 41 ezer külföldön született személy él. Arányuk 13,6 százalék, számuk több mint egyötödével nőtt öt év alatt. A 41 ezer külföldiből 8300 magyarországi születésű, 4600 a németországi, a harmadik csoportot a romániai születésűek adják, számuk 4500 fő. Ausztria egészében a legfrissebb adatok szerint 94,7 ezer magyar él, öt évvel ezelőtt számuk 79 ezer volt. Közülük 25 ezren Bécsben élnek, kétezerrel többen, mint 2019-ben. Országosan a magyarországi születésűek a hatodik legnagyobb csoportot adják, az élen 265 ezerrel a németek állnak, mögöttük 178 ezerrel a Bosznia-Hercegovinából, 165 ezerrel a Törökországból 148 ezerrel a Szerbiából, 144 ezerrel a Romániából érkezettek állnak. Látványosan jönnek fel a Szíriában születettek, öt év alatt 48 ezerről számuk 85 ezerre nőtt, de a legnagyobbat a háború miatt az ukrán betelepülők száma ugrott: az oroszországi támadás előtt 14 ezren, jelenleg pedig már 81 ezren élnek az országban. Minden külföldön született népcsoport növekedett 2019 óta, az egyetlen kivételt a csehek adják, az ő számuk 37-ről 33 ezerre csökkent. A kint élő magyarországiak mellett tízezrek dolgoznak Ausztriában ingázóként: a hivatalos adatok  szerint  csaknem 125 ezer magyar állampolgár dolgozik ott bejelentve, az Ausztriában dolgozók három százalékát  teszi ki . ", "site": "https://telex.hu/rovat/kulfold"}
{"title": "\n        Megölték a Spike Lee-filmekben szereplő Thomas Jefferson Byrdöt\n       ", "body": "\nAz atlantai rendőrség szerint lelőtték Thomas Jefferson Byrd színészt, akit a legtöbben Spike Lee filmjeiből ismerhettek, olvasható  a CNN cikkében . A hatóságokat helyi idő szerint szombat reggel riasztották, de a kiérkező mentők már nem tudták megmenteni a férfi életét. A rendőrség közleménye szerint a hetvenéves színészt többször hátba lőtték, az ügyben nyomozást indítottak. Byrd 1950-ben született Georgia államban, majd tanulmányait Kaliforniában végezte. Több Spike Lee-filmben szerepelt pályafutása során, az amerikai filmrendező és producer Instagram-posztjában emlékezett meg róla. ", "site": "https://telex.hu/rovat/kulfold"}
{"title": "\n        Putyinnal való találkozója miatt mégsem várják Kijevben az ENSZ főtitkárát\n       ", "body": "\nNem fogadja Kijevben az ENSZ főtitkárát Volodimir Zelenszkij, miután António Guterres részt vett az Oroszországban tartott BRICS-csúcson, ahol külön találkozott Vlagyimir Putyinnal –  írta  a BBC ukrán diplomáciai forrásokra hivatkozva. „Az elnök nem erősítette meg a meghívást. A kazanyi út és a háborús uszítóval való kézfogás, után, valamint azután, hogy az ENSZ világnapját [Guterres] az agresszor területén töltötte, furcsa is lenne őt itt, Kijevben fogadni” – közölte a meg nem nevezett ukrán kormányzati forrás. A találkozót kifogásoló reakciók után az ENSZ-főtitkár az X-en  írta le magyarázatát  a találkozóról. António Guterres kézfogása az orosz elnökkel és a megjelenése a rendezvényen – amely az eddigi legnagyobb oroszországi esemény volt azóta, hogy a Kreml háborút indított Ukrajna ellen – politikailag jól jött Putyinnak, hiszen jelezhette, hogy a nyugati szankciók ellenére nincsen elszigetelve nemzetközi szinten. (A héten lezajlott, kétnapos BRICS-találkozó jelentőségéről  itt olvashatja  korábbi cikkünket.) „Úton vagyok visszafelé Kazanyból, ahol ezúttal is részt vettem a BRICS tájékoztató ülésén” – írta pénteken Guterres. „Az ülésen az igazságos ukrajnai béke mellett szólaltam fel, amelynek összhangban kell lennie az ENSZ alapokmányával, a nemzetközi joggal és az ENSZ Közgyűlésének határozataival.” Az ENSZ-főtitkár közölte, hogy a fenti értékeket mindig követni kell, betartva „a jogrendet, a szuverenitás elvét, a politikai függetlenség és a területi sérthetetlenség szempontjait.” Kiállt a Fekete-tengeren való közlekedés, áruszállítás biztonságáért is – hangsúlyozta Guterres posztját  idézve  az ENSZ hivatalos oldala is. Igaz, Guterresnek az ENSZ főtitkáraként megvan a fóruma ahhoz, hogy ezt jól hallhatóan elmondja a nyilvánosságnak és a Kremlnek anélkül, hogy személyesen találkozna az orosz elnökkel egy oroszországi rendezvényen, Guterres mégis a részvételt és az ezzel járó protokolláris gesztusokat választotta. A főtitkári bejegyzés alapján ennek magyarázata, hogy Guterres így személyesen közölte Putyinnal, hogy az Ukrajna elleni támadás a nemzetközi jog megsértését jelenti. ", "site": "https://telex.hu/rovat/kulfold"}
{"title": "\n        Három hónap után újra korlátozásokat vezetnek be Olaszországban\n       ", "body": "\n    Karanténban az Európai Bizottság elnöke és Malajzia miniszterelnöke is. Szükségállapot a cseheknél, telítődik az intenzív osztály Romániában, itthon pedig gyógyult fertőzötteket vár az Országos Vérellátó Szolgálat: frissülő koronavírus híreink belföldről és külföldről.\n   \n18:53: Ismét szigorítanak Olaszországban Három hónap után ismét szigorításokat vezetnek be Olaszországban a járványhelyzet miatt, Giuseppe Conte miniszterelnök szerdán írja alá a rendeletet. Az újabb szigorításokat fokozatosan vezetnék be, a kezdeti tervek között van a szájmaszk kötelezővé tétele az egész országban (ahogy ezt májusban is bevezették), annak mellőzése esetén a 400-tól 3000 euróig terjedő bírság kiszabása. Meghosszabbítják január 31-ig a veszélyhelyzetet. A vendéglátóhelyek a rendelet szerint este 11-ig lehetnek nyitva majd, szükség esetén pedig az üzletekben egy időben tartózkodók számát is korlátozni fogják. Egy nap alatt hétfőre 2257 új beteget azonosítottak, az aktív fertőzöttek száma pedig átlépte az 50 ezret. Az intenzívre kerülők száma a korábbi tíz helyett már napi hússzal emelkedik. Az olasz parlament egyre több tagja bizonyul pozitívnak, illetve az egyik legnagyobb olasz újság, a La Stampa szerkesztőségét is be kellett zárni, miután a főszerkesztő beteg lett. (MTI). 16:34: A WHO szerint minden tizedik ember elkapta a fertőzést Michael Ryan, az Egészségügyi Világszervezet (WHO) veszélyhelyzeti igazgatója szerint a számok eltérőek a városokban és a vidéki területeken, valamint nincs minden embercsoport ugyanannyira kitéve a vírusnak. Ez a becslés, miszerint már mintegy 760 millió ember elkaphatta a koronavírust, messze felülmúlja az eddig igazolt fertőzéses esetek 35 milliós számát. Szakértők régóta figyelmeztetnek arra, hogy a hivatalosan regisztrált adatoknál lényegesen magasabbak lehetnek a valós számok. Eközben az USA, az EU és Ausztrália felszólította a WHO-t, hogy küldjenek egy nemzetközi szakértői csoportot Kínába, hogy felderítsék a SARS-CoV-2 eredetét. (MTI) 14.45 New Yorkban újra bezárhatnak az iskolák és éttermek a járvány terjedése miatt New York Cityben ismét emelkedik az új fertőzöttek száma, így a városban és környékén újra bezárások jöhetnek. Bill de Blasio, New York polgármestere vasárnap azt javasolta, zárják be az iskolákat és a nem létszükségletű vállalkozásokat azon a kilenc területen, ahol magas a pozitív tesztek aránya. Az Egyesült Államokban jelenleg 7,4 millióan fertőzöttek, 209810 ember halt meg a vírus miatt. Mindössze néhány államban csökken a napi új esetek száma, a többi helyen újra terjed a járvány, így az újranyitási kísérletek számos államban tolódnak. ( CNN ) 14:25: Birminghamben megbírságoltak egy kocsmát, amiért nem tartotta be a korlátozásokat A Greyhound nevű pubban tartott esküvőn a rendőrség szerint kétszer annyian voltak, mint amennyi megengedett lenne. A 60 fős vendégsereg ráadásul éjfél utánig maradt, ami szintén a járvány miatti korlátozásokba ütközik. A rendőrség 1000 fontra (kb. 400 ezer forintra) büntette a pubot, miután a szomszédok a hangos zaj miatt kihívták őket. ( Sky ) 14:10: Párizsban bezár a vendéglátóhelyek egy része A járvány terjedése miatt Párizs két hétre bezáratta a kávézókat és bárokat. Didier Lallement rendőrkapitány szerint azért van új intézkedésekre (így a social distance betartatására is) szükség, mert a vírus túl gyorsan terjed. Párizsban kb. 3500 a napi új fertőzöttek száma, de ez múlt hét hétfőn a 6000-et is elérte. Elisabeth Borne munkaügyi miniszter arra is felszólította az embereket, hogy térjenek át a home office-ra. Az éttermek, uszodák és edzőtermek egyelőre nyitva maradnak, azonban szigorú korlátozásokat kell betartaniuk. Az intézkedéseket október 19-én vizsgálják felül. ( Yahoo ) 14:00: Újabb rekord Romániában, telítődnek az intenzív osztályok Egy nap alatt újabb 1591 fertőzöttet diagnosztizáltak Romániában. Már több mint 8 ezer ember szorul kórházi ápolásra, miközben egyre több megyében telítődtek a fertőzöttek számára elkülönített intenzív osztályok. A járvány kezdete óta először haladta meg a 8 ezret a kórházban kezeltek száma, illetve vasárnap átlépte az 5 ezret a vírus áldozatainak száma. (MTI) 13:50: Két hétre karanténba vonul a malajziai miniszterelnök Yassin Muhyiddin hétfőn jelentette be, hogy karanténba vonult, miután a hét végén találkozott Zulkifli Muhammad al-Bakri vallásügyi miniszterrel. Al-Bakri tesztje hétfőn lett pozitív a vírusra. Muhyiddin első tesztje negatív lett, a kormányfő mellett karanténba vonult az egyeztetés több résztvevője is. (MTI) 13:15: Operatív törzs: A Lengyelországból, Csehországból és Szlovákiából érkezőknek már egy negatív teszt is elegendő Az országos tisztifőorvos szerint a megbetegedések statisztikája átterjedt az idősebb korosztályra is, de egyelőre jellemzően a fiatalabb korosztály érintett a járvány második hullámában. Hozzátette: felszálló szakaszban vagyunk, és ez alól Magyarország sem kivétel. „Ezért nagyon fontos a nagyfokú fegyelmezettség a lakosság részéről, hogy a megfelelő védekezést segítsék” – mondta. Nő az ápoltak száma, ezért az egészségügyi dolgozók személyi vezérlése is zajlik, ez azt jelenti, hogy a koronás betegeket koncentráltan igyekeznek ellátni.  Cikkünket itt olvashatja el bővebben . 12:55: 760 beteget kezeltek eddig a Dél-pesti Centrumkórházban Hétszázhatvan koronavírusos beteget kezeltek eddig a Dél-pesti Centrumkórházban, százhúszat közülük az intenzív osztályon – közölte a kórház főigazgatója hétfőn az M1-en. Vályi-Nagy István azt mondta, hogy tavasszal, a járvány kezdetén nehéz volt a betegek ellátása, mert nagyon sok mindent nem tudtak a vírus természetéről, most viszont sokkal több a tapasztalat, és vannak bevált antivirális szerek is. Ilyen a remdesivir, amely súlyos betegség esetén is segít, és a favipiravir, amelyet enyhe fertőzés esetén lehet használni. Vályi szerint a kórház felkészült, megfelelő mennyiségű felszerelése van, és terveik vannak arra, hogy súlyosabb járványhelyzet esetén mennyi ágyat ürítenek ki, milyen osztály működését szüntetik meg átmenetileg és hol helyezik el a betegeket. (MTI) 11:15 – Gyógyult fertőzötteket vár az Országos Vérellátó Szolgálat  „A magyar COVID-19 fertőzöttek gyógyulási esélyeinek növelése érdekében a Dél-pesti Centrumkórház és az Országos Vérellátó Szolgálat a lehető legtöbb, korábban PCR pozitív, de legalább 3 hete tünetmentes személy jelentkezését kéri és várja”. A jelentkezők előzetes orvosi kivizsgáláson vesznek részt, ezután a szakemberek döntenek a jelentkezők alkalmasságáról, és tájékoztatást adnak a plazmaferezisről. Az e célt szolgáló kampányuk ma (hétfőn) indul. (A koronavírusról tájékoztató  hivatalos  honlap) 10:45: Nem a maszkbírságból fog meggazdagodni a BKK  Inkább figyelmeztetik, mint megbírságolják a maszkszabályokat megsértőket a fővárosban a BKK-ellenőrök, a közterület-felügyelők és a rendőrök. A BKK-hoz legfeljebb 80 ezer forintnyi összeg folyhatott be maszkpótdíjból, a FÖRI nem szabott ki bírságot. A figyelmeztetett emberek túlnyomó része figyelmetlenségre, elfelejtett maszkra hivatkozott, és megértette az intézkedést, csak néhányan álltak bele a vitába. Cikkünket  itt olvashatja bővebben . 10:18 – Karanténba vonult Ursula von der Leyen Az Európai Bizottság elnöke a  Twitteren  jelentette be, hogy múlt hét kedden részt vett egy értekezleten, amin egy olyan személy is megjelent, akinél vasárnap igazolták a koronavírus-fertőzést. A szabályozások értelmében von der Leyen kedd reggelig izolálja magát. Megjegyezte: legutoljára csütörtökön negatív lett a tesztje, ma ismét végeznek rajta egyet. (Twitter) 09:40: Az aktív fertőzöttek száma 22 482-re nőtt itthon 905 újabb magyar állampolgárnál mutatták ki az új koronavírus-fertőzést (Covid-19), ezzel 31 480 főre nőtt a hazánkban beazonosított fertőzöttek száma. Elhunyt 11 beteg – közülük tízen hetven év felettiek –, így az elhunytak száma 833 főre emelkedett, 8165-en pedig már meggyógyultak. A napi adatokról szóló cikkünket  itt olvashatja  el bővebben. 09:15: Újra szükségállapot van Csehországban Csehországban éjfélkor hétfőre virradóra újra életbe lépett a szükségállapot, amelyet a kormány hirdetett ki harminc napra, hogy jogi alapot teremtsen a koronavírus-járvány elleni gyorsabb és hatékonyabb fellépésre. Az elmúlt héten az új igazolt fertőzések növekedésének napi száma már meghaladta a 3500-at, és naponta több mint tíz beteg halt meg a koronavírus következtében. A szükségállapot lehetőséget ad az egészségügyi tárcának, hogy az orvostanhallgatókat is bevonja a kórházi munkákba. Mintegy 1700 orvos és nővér ugyanis megkapta a koronavírust, összesen több ezer egészségügyi dolgozó van karanténban, ezért nagy szükség van az új munkaerőre. Éjfélkor életbe lépett több új óvintézkedés is, amely egyelőre két hétig lesz érvényben. A járvány által leginkább veszélyeztetett régiókban bezártak a középiskolák, és áttértek a távoktatásra. A sajtó szerint ez az ország mintegy felét érinti. (MTI) 07:30 – Amerikai adatok Az Egyesült Államokban eközben 9 híján 40 ezer új esetet jelentettek, ami ugyan rémisztően magas számnak tűnik, de valójában lakosságarányosan éppen a magyar mérték körül van. A szintén erősen fertőzött közép- és dél-amerikai országok nagyobb államai közül Mexikó 3712, míg Brazília 8456 új esetet jelentett. 07:10 – Kimaradt a nyilvántartásból 15 ezer fertőzött A brit egészségügyi minisztérium vasárnap éjjel ismertetett, korrigált összesítésében közölte: a szeptember 25. és október 2. közötti időszakban országszerte 15 841 olyan koronavírus-fertőzést szűrtek ki, amelyek a számítógépes feldolgozórendszer meghibásodása miatt nem kerültek be a napi adatismertetésekbe. A tárca ezeket a pozitív leleteket most hozzáadta a nyilvántartáshoz, így a vasárnap éjjel közzétett adatok szerint az elmúlt 24 órában 22 961 újonnan kiszűrt esettel emelkedett a koronavírus-fertőzések száma Nagy-Britanniában. 06:45 – Négyhetes bezárkózást javasol az írek egészségügyi bizottsága Írország egészségügyi rendkívüli bizottsága azt javasolta vasárnap, hogy négyhetes teljes bezárkózásra lenne szükség a koronavírus-járvány terjedése ellen. A testület javaslatait eddig az ír kormány szinte maradéktalanul megfogadta. Az országos bezárkózás javaslatát a kabinet hétfőn vitatja meg. Az egészségügyi csapat a legszigorúbb, ötös szintű korlátozásrendszert is kezdeményezte. Jelenleg Írország 26 megyéjéből 24-ben csupán kettes szint van érvényben, hármas pedig Dublinban és Donegalben. Ötös szintnél a lakosságot megkérik, hogy maradjon otthon, és csak testmozgás miatt mozduljon ki, de otthonától öt kilométernél nem messzebbre. Írországban április vége óta nem jegyeztek fel egy nap alatt annyi új fertőzést, mint a múlt héten szombaton. Több ezer eset kimaradt az utóbbi napokban a nagy-britanniai koronavírus-fertőzések napi nyilvántartásából, és ezek utólagos hozzáadásával átlépte a félmilliót a járvány kezdete óta kimutatott fertőzések száma. (MTI) ", "site": "https://telex.hu/rovat/kulfold"}
{"title": "\n        Elhízott az orosz Leonardo DiCaprio, úgyhogy kénytelen volt bevonulni a hadseregbe\n       ", "body": "\nMiután DiCaprio-hasonmásként karrierje zátonyra futott, bevonult az orosz hadseregbe a moszkvai Roman Burcev. A 41 éves férfi a koronavírus-járvány alatt ugyanis túl sokat evett, elhízott, ezért már nem hasonlított eléggé Leonardo DiCaprióra ahhoz, hogy ebből éljen. Burcevet Ukrajnába küldték az orosz kormány által még mindig csak „különleges katonai műveletnek” nevezett háborúba. Roman Burcev 2016-ban, 33 évesen töltött fel egy képet magáról egy társkeresőre, és az internet hamar észrevette a hasonlóságot közte és Leonardo DiCaprio között. Nem sokkal később érkezni kezdtek a felkérések, olyan sok rendezvényre hívták, hogy egy idő után már korábbi programozói állását is feladhatta ( rendszergazda volt a mentőszolgálatnál ). Leonardo DiCaprio több híres jelenetét is újrajátszotta, az Instagramján is találni képeket arról, ahogy hollywoodi színésznek Oscar-díjat hozó, A visszatérő (The Revenant) című film jelmezeiben pózold, de  a South China Morning Post szerint  egy alkalommal Burcev egy moszkvai plázában épített díszlethajón játszotta el női jelentkezőkkel a Titanic híres jeleneteit, miközben a háttérben a film zenéje szólt.               Forrás: Roman Burcev / Instagram A koronavírus-járvány idején azonban a lezárások miatt hirtelen elfogytak a meghívások, és Burcev pénze is. A járvány alatt ráadásul szüleivel és egy macskával élt egy kétszobás lakásban, ami a róla szóló híradások szerint rengeteg stresszt okozott. Erre a hasonmás túlevéssel reagált, meghízott, így a járvány után meg már azért nem hívták sehová, mert nem hasonlított eléggé Leonardo DiCaprióra. Pénz híján úgy döntött, hisz az orosz kormánynak, ami Ukrajna 2022-es megtámadása után komoly pénzjuttatást ígért azoknak, akik önként jelentkeznek a hadseregbe. Szeptember közepén vonult be, állítása szerint hosszas gondolkodás után. Az orosz hírek szerint a moszkvai bevonulók  8 millió forintnak megfelelő  egyszeri összeget kapnak a felszereléskor, ami szép summa a 275 ezres országos átlagkeresethez képest. Így a havi zsolddal együtt az első évben elvileg összesen 20 millió forintnyi rubelt kapnak a moszkvai katonák (az ország más részeiből érkezőknél a felszereléskor kapott egyszeri összeg kisebb). Úgyhogy Burcev most Ukrajna ellen harcol, a VKontakte oldalára posztol is fotókat a háborúból.         Forrás: Roman Burcev / VKontakte ", "site": "https://telex.hu/rovat/kulfold"}
{"title": "\n        Trump kocsikázni ment a kórházból, hogy integethessen a tömegnek\n       ", "body": "\n    Rövid időre elhagyta a Walter Reed Gyógyászati Központot az ott koronavírussal kezelt Donald Trump, hogy egy autóból integetve üdvözölhesse a kórház előtt miatta összegyűlt tömeget.\n   \nAz elnök maszkban ült a lassan haladó autó hátsó ülésén, ám az nem derült ki a váratlan látogatás közben, hogy az autó többi, szintén maszkot viselő utasát milyen egyéb módon védik az esetleges fertőzéstől. (A Telex legfrissebb hírei) Donald Trump a kórházból való kiruccanás előtt videóüzenetben jelentette be, hogy egy meglepetéssel készül. A videóban arról is beszélt, hogy a váratlan látogatás annyira gyors lesz, hogy sokan csak azután látják majd a videót, hogy az egész megtörtént, illetve hogy „sokat tanultam a koronavírusról. Ez az igazi iskola. Nem az olvassuk el a könyveket fajtájú.” Az előzetes bejelentés nélküli kocsikázás pár percig tartott csak, majd az elnök visszatért a kórházba, ahonnan várhatóan hétfőn engedik ki. Közben az MTI híre szerint Sean Conley, az elnök orvosa vasárnap sajtótájékoztatón elismerte, hogy korábban a valóságosnál jobb képet próbált festeni Trump állapotáról. Közben Mike Pompeo külügyminiszter is meglátogatta az elnököt, akit jó állapotban talált, és aki jó szokásához híven, ezúttal is nagyon közvetlenül és határozottan kommunikált. Ugyanakkor az újságírók megnyugtatására mondott szavai inkább vészjóslóan hangoztak, mert mint fogalmazott: „ minden lehetőségre felkészültünk ”. Joe Biden, a demokrata rivális közben ismét produkált egy negatív tesztet. Trump betegsége az amerikai elnökválasztási kampányra is kihathat, de azt még az elemzők sem nagyon tudják megmondani, hogyan.  Erről itt írtunk bővebben. (Borítókép: A kórházat váratlanul elhagyó Donald Trump. Fotó: Alex Edelman / AFP ) ", "site": "https://telex.hu/rovat/kulfold"}
{"title": "\n        Szüleit és három testvérét gyilkolta meg egy tinédzser Washington államban\n       ", "body": "\nHétfőn egy véres lövöldözésben meghalt egy család öt tagja a Washington állambeli Fall Cityben. A hatóságok azóta próbálják kideríteni, mi történt, és a pénteken tartott bírósági meghallgatáson kiderült, hogy a két túlélő, egy 11 éves lány és egy 15 éves fiú teljesen másképp emlékszik a történtekre. A  CNN szerint  a rendőrséget először a 15 éves fiú értesítette, és azt mondta a diszpécsernek, hogy 13 éves öccse lövöldözni kezdett a házban, lelőtte a szülőket, aztán három testvérét, végül pedig magát is. A fiú azt is elmondta a telefonban, hogy testvére talán azért kezdett lövöldözni, mert előző nap a szülei pornónézésen kapták, és másnap “nagy bajba került volna” emiatt. Nem sokkal később azonban egy másik telefonhívás is érkezett a 911 segélyhívó diszpécseréhez. A 11 éves lány telefonált a szomszédból, és elmondta, hogy 15 éves bátyja megölte rajta kívül a család összes tagját, ő csak a szobája ablakán kimászva tudott elmenekülni, miután halottnak tettette magát. A bírósági meghallgatáson nyilvánosságra hozták a 11 éves lány részletes vallomását. Ő úgy emlékezett, hogy már aznap reggel pisztolylövésekre ébredt. Amikor kinézett a szobája ajtaján, apját és 9 éves öccsét látta a földön fekve, előbbinek a feje volt véres, utóbbinak a szájából szivárgott vér. Mikor látta, amint hét éves húga kisétál a saját szobájából, újabb lövést hallott, ezután húga is a földre zuhant. A gyilkos ezután az ő szobájába lépett, és egyszer vagy kétszer az ágyban fekvő lányra lőtt. A kezén és a nyakán érte találat, de a lány a fájdalom ellenére mozdulatlan maradt, amikor a gyilkos az ágyához lépett. Mivel a gyilkos valószínűleg halottnak gondolta, elhagyta a szobát, a lány ezután tudott kimászni az ablakon, átszökni a szomszédba, és értesíteni a rendőrséget. Vallomása szerint felismerte a fegyvert és a gyilkost is: 15 éves bátyja mészárolta le a családot apja kézifegyverével. Az indítéka az lehetett, hogy az utóbbi időben többször is rossz jegyeket hozott haza az iskolából, és emiatt \"nagy bajban volt\" otthon\". Ezt a lány már a diszpécserrel is közölte, a nyomozóknak pedig később elmondta, hogy 15 éves bátyja volt az egyetlen a testvérek közül, aki ismerte a kódot ahhoz a széfhez, amelyikben apja a Glock pisztolyt tárolta. Az ügyészség ennek a verziónak hisz a 15 éves fiút vádolják a gyilkosságokkal. A nyomozók szerint a rendőrség érkezése előtt megpróbálta a bűncselekmény helyszínét is úgy elrendezni, hogy a gyanú 13 éves öccsére terelődjön. Az életben maradt két testvért helyi rokonok vették magukhoz. Ha a gyilkosságok elkövetésével megvádolt fiút fiatalkorúak bírósága ítéli el, akkor 25 éves koráig kell javítóintézetben maradnia, ha a bíróság úgy dönt, hogy az ügy tárgyalható rendes bíróság előtt is, akkor minimum 25 évet, de akár életfogytiglant is kaphat. Fall City közösségét nagyon megrázta az ügy, a halottakért virrasztást is tartottak. ", "site": "https://telex.hu/rovat/kulfold"}
{"title": "\n        Gyalogsági ásóval támadtak egy zsidó diákra egy hamburgi zsinagóga előtt\n       ", "body": "\n    Gyalogsági ásóval rátámadt egy katonai ruhát viselő férfi egy zsidó diákra vasárnap délután egy hamburgi zsinagóga előtt. A támadót a zsinagóga közösségének biztonsági szolgálata elfogta, az áldozatot súlyos fejsérüléssel szállították kórházba.\n   \nAz esetről beszámoló Süddeutsche Zeitung a Norddeutscher Rundfunkkal (NDR) és a Westdeutscher Rundfunkkal (WDR) közösen működtetett tényfeltáró munkacsoportjának értesülése alapján nyilvánvaló antiszemita támadásként említi a vasárnapi támadást, amely a egutóbbi súlyos németországi antiszemita bűncselekmény, a hallei zsinagóga elleni tavaly októberi fegyveres támadás évfordulójához közeli időpontban történt. Hozzátették, hogy a támadó öltözéke is a 2019. október 9-én történt esetet idézi, szemlézi a német lapot az MTI. A hamburgi rendőrség vasárnap esti közleménye szerint őrizetbe vettek egy 29 éves, a német hadsereg (Bundeswehr) egyenruhájához hasonlító öltözéket viselő német férfit, aki egy összecsukható ásóval rátámadt egy 26 éves férfira a helyi zsidó közösség temploma (Synagoge Hohe Weide) előtt. A 2019-es hallei támadás elkövetője más terrorcselekményeket próbált meg utánozni, de sem a zsinagógába, sem a temetőbe nem jutott be. A német férfi, aki a támadás előtt az interneten közölte szándékát és közzétett egy kiáltványt, a meghiúsult támadás után az utcán hátulról lelőtt egy fiatal nőt, aki éppen arra járt, majd autójával egy közeli török büféhez hajtott, amelyben lelőtt egy férfit, és elmenekült. Menekülés közben tűzpárbajba került a rendőrökkel, és megsebesült. Egy közeli településen ismét lövöldözni kezdett, két embert megsebesített, gépkocsiját hátrahagyta és elrabolt egy taxit. Végül Hallétól nagyjából 30 kilométerre fogták el, miután nekihajtott egy teherautónak. (A Telex legfrissebb híreit itt olvashatja.) ", "site": "https://telex.hu/rovat/kulfold"}
{"title": "\n        Ferenc pápa szerint a járvány rámutatott a kapitalizmus hiányosságaira\n       ", "body": "\n    A piacgazdaság újragondolását, valamint az ENSZ reformját is szorgalmazza Ferenc pápa harmadik, Mindannyian testvérek című enciklikájában, amelyet vasárnap hoztak nyilvánosságra.\n   \nFerenc pápa vasárnap déli beszédében úgy foglalta össze az enciklika (körlevél) üzenetét, hogy a koronavírus-járvány időszaka megmutatta, az emberi testvériség és a teremtett világ gondozása képviseli az integrált fejlődés és a béke egyetlen útját, írja az MTI. „A pandémia nem isteni büntetés, de rávilágított a hamis bizonyosságokra” – mondta a pápa. Az enciklikát Ferenc pápa szombaton Szent Ferenc városában, Assisiben írta alá, de szövegét csak vasárnap közölték. Október 4-e Szent Ferenc halálának emléknapja. Ferenc pápa korábban társadalmi enciklikának nevezte a dokumentumot, amelynek központi témájaként a testvériséget és a társadalmi barátságot választotta. A Mindannyian testvérek (olaszul Fratelli tutti) kezdetet Szent Ferenc műve, az Intelmek egyik sora ihlette.         Ferenc pápa Assisi Szent Ferenc sírjánál tartott misét, mielőtt aláírta enciklikáját (Vatican Media/AFP) A dokumentum arra az alapkérdésre keres választ, miként lehet igazságosabb és testvériesebb világot teremteni a mindennapi kapcsolatoktól kezdve a szélesebb társadalmon át egészen az államok és intézmények közötti kapcsolattartásig. Az enciklika nem titkolt célja a testvériség megteremtése a világban, mivel „testvérek vagyunk, egy Isten gyermekei, mindannyian ugyanabban a csónakban evezünk, és egy globalizált és szoros kapcsolatban álló világban csakis együtt menthetjük meg magunkat”. Kiindulópontként az emberi testvériségről és a világbékéről szóló dokumentum szolgál, amelyet 2019-ben Ferenc pápa és Ahmad et-Tajjeb, a szunnita iszlám legfőbb vallási központjának vezetője, az egyiptomi al-Azhar egyetem és mecset főimámja az Egyesült Arab Emírségekben írt alá. Az enciklikában felvázolt akcióterv Ferenc pápa szerint mindenekelőtt jó politikát jelent, amely a pénzügyi érdekek helyett a közös jót, az emberi méltóságot és a munkateremtést tartja szem előtt, valamint populizmus helyett az emberi jogokat részesíti előnyben. Ferenc pápa hangoztatja, hogy a koronavírus-járvány a korlátok nélküli piacgazdaság hiányosságaira is rámutatott. A globális problémák globális megoldást igényelnek Ferenc pápa szerint, aki az emberi lelkeket és a társadalmat is manipuláló és torzító, az egyedül a piaci nyereség logikáját követő, a falak kultúráját hirdető zárt világ helyett a nyitott világ gondolkodását és megteremtését javasolja. Úgy véli, betegnek és analfabétának számít a szenvedésnek hátat fordító társadalom, amely selejtnek tekinti a gyenge és törékeny embereket. Az egyházfő hangsúlyozza, hogy az emberi jogokat az országhatárok nem korlátozhatják. „Senkit nem lehet kizárni születési helytől függően, a jogokat nem lehet megtagadni attól, aki máshonnan érkezik” – írta a pápa a migránsok befogadását, védelmét, integrációját sürgetve. Ferenc pápa hozzáteszi, el kell kerülni a nem szükséges migrációt, helyben teremtve meg az ott maradáshoz szükséges életfeltételeket, de tiszteletben kell tartani a másik jogát, hogy máshol keressen jobb életet. A pápa az ENSZ reformját kezdeményezi úgy, hogy a szervezet nemzetek családjává alakuljon át. Szorgalmazza a szegény államok adósságának eltörlését és egy éhezés elleni világalap felállítását. Ferenc pápa a halálbüntetés világszintű eltörlését kéri, valamint az általa az emberiség kudarcának tekintett háborúk azonnali leállítását. Sokat ismételt nézetét hangoztatja, miszerint a béke nem a háború hiányát jelenti. Ez Ferenc pápa harmadik enciklikája. A hitről szóló, a Hit világossága (latinul Lumen fidei) 2013-ban jelent meg XVI. Benedek nyugalmazott pápával együttműködésben. A második enciklika a 2015-ben a teremtett világ védelméről közölt Áldott légy! (Laudato si) volt, amely szintén Szent Ferenchez kötődött. Az enciklika közlésével vasárnap ismét megjelent a L'Osservatore Romano vatikáni napilap nyomtatott kiadása, amely a járványhelyzet miatt március vége óta szünetelt. ", "site": "https://telex.hu/rovat/kulfold"}
{"title": "\n        Egy hónap alatt közel kétszázszor intézkedtek az iskolaőrök\n       ", "body": "\nSzeptember 1. és 28. között eddig összesen 190 esetben volt szükség iskolaőrök intézkedésére – válaszolta az Országos Rendőr-főkapitányság (ORFK) a  Népszava megkeresésére . Komolyabb incidensek nem voltak, elsősorban „bűnmegelőzési célú figyelemfelhívások” történtek, testi kényszer alkalmazására két alkalommal került sor, egyéb kényszerítő eszköz alkalmazására pedig nem volt szükség – írja az MTI. Júliusban nagy többséggel szavazta meg a parlament az iskolaőrség intézményét, pontosabban azt, hogy gumibottal, gázspray-vel és bilinccsel felszerelt biztonsági emberek akadályozzák meg az iskolai erőszakot azokban az iskolákban, ahol ezt kérik. Az iskolaőr kényszerítő eszközzel rendelkező, sajátos jogokkal felruházott személy, aki közfeladatot lát el, és rendőrségi alkalmazott. Joga van ahhoz, hogy leállítsa a veszélyesnek ítélt diákot, és ahhoz is, hogy rendőrt hívjon rá, ahogyan bizonyos esetekben testi kényszert vagy bilincset is alkalmazhat. Az iskolaőrök csak az iskolák területén, tanítási időben intézkedhetnek. Az Emmi júliusban arról számolt be, hogy ősztől majdnem ötszáz helyszínen lesznek iskolaőrök, egyebek mellett abban a gyöngyöspatai iskolában is, ami kiválthatta a törvénymódosítás kormányzati igényét. A rendőrség tájékoztatása szerint 1409 jelentkezés futott be az iskolaőri pozícióra, az egészségügyi, fizikai alkalmassági és pszichológiai tesztek után viszont csak 504 jelentkezőt találtak alkalmasnak a feladatra. Ők szeptembertől, mindössze egy egy hónapig tartó képzés után megkezdhették a munkát. Pest megyében és Budapesten bruttó 230 ezer forintos, vidéken bruttó 220 ezer forintos fizetést ígértek nekik, plusz évi bruttó 200 ezer forint értékben cafetériát, és egyenruhát. A szakmai szervezetek tiltakoztak az iskolaőrség ellen, szerintük az iskolai erőszak problémáját a megelőzéssel lehetne orvosolni. A Pedagógusok Szakszervezete javasolta például, hogy az iskolákban kétszáz tanulónként alkalmazzanak legalább egy iskolapszichológust, és indokoltnak látnák a fejlesztőpedagógusok, gyógypedagógusok számának emelését is, különösen a hátrányos helyzetű régiókban. Továbbá úgy látják, szükség lenne a gyermekvédelmi rendszer alaposabb felülvizsgálatára is. ", "site": "https://telex.hu/rovat/belfold"}
{"title": "\n        Európai Bíróság: Uniós jogot sért a lex CEU\n       ", "body": "\nSérti az uniós jogot a magyar nemzeti felsőoktatási törvény 2017-es módosítása, ezért annak törvénysértő részeit meg kell semmisíteni,  mondta ki  kedden az Európai Bíróság. A bíróság szerint a törvénymódosítás többek között sérti az Európai Unió Alapjogi Chartájában foglalt, a tudományos élet szabadságára, a felsőoktatási intézmények alapításának szabadságára és a vállalkozás szabadságára vonatkozó rendelkezéseket. A törvénymódosítást még 2017. április 4-én szavazta meg a parlament. Három héttel később az Európai Bizottság kötelezettségszegési eljárást indított Magyarország ellen, mivel szerintük a törvény korlátozza a szolgáltatásnyújtás és a letelepedés szabadságát. Ebben a perben döntött kedden az Európai Unió Bírósága. Julianne Kokott, az Európai Bíróság főtanácsnoka márciusi állásfoglalásában kimondta, hogy sérti az uniós jogot a magyar felsőoktatási törvény 2017-es módosítása. A lex CEU szigorította a külföldi egyetemek magyarországi működésének feltételeit. A módosítás értelmében külföldi egyetem csak akkor kaphat működési engedélyt Magyarországon, ha származási országukban (a CEU esetében ez az Egyesült Államok) is elismerik őket felsőoktatási intézményként, és ott is folytatnak képzést a magyar képzés mellett, valamint diplomájuk itthon államilag elismert felsőoktatási fokozatnak minősül. Ezenkívül szintén lényeges kikötés, hogy a magyar államnak és az egyetem székhely országának nemzetközi szerződésben kell megállapodnia az intézmény itthoni működésének elvi támogatásáról, ezenfelül pedig a magyar oktatási hivatalnak is engedélyeznie kell az egyetem működését. Az Európai Unió Bírósága kimondta, hogy a lex CEU-ban foglaltak nem egyeztethetők össze az uniós joggal. A bíróság szerint a törvénymódosítás származási állammal kötött nemzetközi szerződésre vonatkozó követelménye, illetve az a kikötés, hogy az intézmények az anyaországukban is nyújtsanak képzést, sérti az Európai Unió Alapjogi Chartáját. Ezen kikötések ugyanis aránytalanul korlátozzák az oktatási intézmények alapításának és működtetésének szabadságát, valamint a tudomány szabadságát. Ezenkívül a bíróság szerint a törvény fent említett követelményei sértik a Kereskedelmi Világszervezet (WTO) keretében kötött szolgáltatások kereskedelméről szóló általános egyezményt (GATS-egyezmény) is, mivel sérül a belföldi és külföldi szolgáltatókra vonatkozó egyenlő bánásmód elve. A bíróság döntésének értelmében a magyar kormánynak a vitatott részeket vissza kell vonnia. Ha ennek nem tesznek eleget, az Európai Bizottság pénzügyi szankciók kiszabására is javaslatot tehet. A 2017-es törvényjavaslat ellen több ezer vezető külföldi tudós, közgazdász és tizenöt Nobel-díjas is felszólalt. A törvénymódosítás megszavazása után öt nappal csaknem százezren tüntettek a döntés ellen Budapesten. Noha a CEU teljesítette a törvénymódosításban foglaltakat annak bevezetése után nem sokkal, a működésüket garantáló, Egyesült Államokkal kötendő nemzetközi szerződést a magyar kormány nem volt hajlandó aláírni, így az egyetem vezetősége 2018. december 3-án bejelentette, hogy amerikai akkreditációjú képzéseiket 2019 szeptemberétől már nem Budapesten, hanem Bécsben indítják el. Varga Judit igazságügyi miniszter a döntésről  azt mondta : elfogadhatatlannak tartják a kettős mércét. A CEU kedden délután négykor tart sajtótájékoztatót, ahol a bíróság döntésére reagálnak. (Borítókép: Résztvevők az Oktatási szabadságot csoport Élőlánc a CEU körül címmel meghirdetett demonstrációján az egyetem ablakában, miután az Országgyűlés módosította a nemzeti felsőoktatásról szóló törvényt 2017. április 4-én. Fotó: Balogh Zoltán / MTI) ", "site": "https://telex.hu/rovat/kulfold"}
{"title": "\n        Románia karanténba küldi a Magyarországról érkezőket\n       ", "body": "\n13:50: Boris Johnson: Túl kövér voltam, ezért érintett rosszul a vírus Boris Johnson brit miniszterelnök még tavasszal, a járvány első hulláma idején kapta el a koronavírust. Kedden a Konzervatív Párt online konferenciáján pedig egy súlyos vallomással jelentkezett: „Be kell vallanom, hogy azért volt ennyire rossz tapasztalatom a vírussal, mert bár a felszínen teljesen egészséges voltam, volt egy nehezítő körülményem: barátaim, túl kövér voltam” – idézte Johnsont a  Reuters . Mint mondta, a betegség óta közel 12 kilóval lett könnyebb, és megígérte, hogy folytatni fogja diétáját. 13:25: Német-amerikai vakcinát engedélyeztet az Európai Gyógyszerügynökség Megkezdődött a német BioNTech és az amerikai Pfizer által kifejlesztett koronavírus-vakcina engedélyeztetési folyamata, írja a  Welt . Az Európai Gyógyszerügynökség (EMA) gördülő folyamatban vizsgálja a BNT162b2 nevű hatóanyagot, azaz folyamatosan elemzik és értékelik a klinikai vizsgálatok adatait. Az előzetes tesztek szerint a vakcina hatásos volt felnőtt pácienseken, erre alapozva indította el az EMA a hatóanyag engedélyeztetését. Korábban arról  írtunk , hogy az amerikai Pfizer vezére  szerint  vakcinájuk már az idei év vége előtt eljuthat az emberekhez. 11:45:  A járvány tovább mélyítheti Magyarországon a lakhatási válságot Megjelent a Habitat for Humanity legújabb lakhatási jelentése, amelyben a 2019-es helyzetképen túl a tavasszal berobbant koronavírus-járvány hatásaival is foglalkoznak. A közel hetvenoldalas jelentés szerint a hitelmoratórium bevezetése és a kilakoltatások felfüggesztése ugyan átmenetileg segített azon, hogy ne súlyosbodjon a lakhatási válság, viszont átfogó kormányzati stratégia nélkül romlani fog a helyzet, miközben így is körülbelül 3 millió embernek okoz gondot a rezsi és az albérlet kifizetése. Csúcsra járt a csok, 145 milliárdot költ rá a kormány, és a 2019-ben bevezetett kamatmentes babaváró hitel is egyre népszerűbb az arra jogosultak körében. 11:00: Románia karanténba küldi a Magyarországról érkezőket Románia 14 napos karanténkötelezettséget vezetett be szerdától a Magyarországról és másik 48 olyan országból érkezők számára, ahol az utóbbi két hétben a koronavírus-fertőzések lakosságarányos száma meghaladta a romániai adatot. Erről – és a járvány terjedését korlátozó egyéb óvintézkedésekről – hétfő esti ülésén döntött az országos járványügyi operatív törzs (CNSU). A koronavírus-járvány szempontjából veszélyes országok listáját, az úgynevezett „sárga zónát”, az Európai Betegségmegelőzési és Járványvédelmi Központ (ECDC) hétfői adatai alapján frissítették, amely szerint Romániában minden százezer lakosra 109,6, Magyarországon pedig minden százezer lakosra 129,1 új fertőzés jutott az utóbbi két hétben. Azokkal a tünetmentes emberekkel szemben, akik egy hét után elvégeztetik a koronavírus-tesztet és annak eredménye negatív, a tízedik napon feloldják a karanténkötelezettséget. 10:30: Megtréfálta ismerősét, hogy pozitív lett a tesztje, pénzbüntetésre ítélhetik Pénzbüntetés kiszabását kéri az V. és XIII. kerületi ügyészség egy férfira, aki ismerősét ijesztette meg azzal, hogy pozitív lett a koronavírus-tesztje. Az 51 éves férfi tudomást szerzett arról, hogy ismerősének április 6-án koronavírus-tesztet végeztek a munkahelyén, és ha az pozitív, akkor még aznap értesítik őt erről telefonon. A vádlott az esti órákban azzal hívta fel az ismerősét, hogy pozitív lett a teszteredménye, csomagoljon össze, mert érkezik a mentő, hogy karanténba vigyék. A sértett megijedt, összekészítette a holmiját, de a mentő nem érkezett meg. A férfi tesztje valójában negatív lett. A XIII. kerületi rendőrök elfogták a férfit és gyanúsítottként hallgatták ki. Az ügyészség félelemkeltéssel elkövetett zaklatás miatt emelt vádat a Pesti Központi Kerületi Bíróságon. Indítványában az ügyészség azt kérte, hogy a bíróság tárgyalást mellőzve, büntetővégzésben döntsön az ügyben. (MTI) 10:10: Tíz perc alatt kimutathatja a koronavírust egy pár forintos szenzor  A koronavírus-járvány megfékezésének számos nehézsége van, az egyik legnagyobb azonban kétségtelenül az, hogy nem egyszerű tesztelni, és még nehezebb megtalálni a tünetmentes hordozókat. A gyorstesztek ráadásul könnyen adhatnak fals eredményeket, a pontosabbak eredményére pedig napokat kell várni, így nem egyszerű megmondani, hogy adott időpontban fertőzött-e valaki. Ezt a problémát oldaná meg a SARS-CoV-2 RapidPlex nevű, otthon is használható kísérleti eszköz, ami egy csepp vérből vagy nyálból tíz perc alatt képes megállapítani a fertőzést.  Bővebb cikkünket itt olvashatja. 09:50:  Eltiltották az énekléstől Pataky Attilát Szeptember közepén engedték ki az Edda Művek énekesét a Szent László Kórház koronavírus-fertőzötteket kezelő osztályáról, de még mindig nem énekelhet, sőt, valószínű, hogy az idén már nem is állhat színpadra. A 69 éves Pataky Attila a kórházban 8 kilót fogyott, kezdődő tüdőgyulladása volt, csak suttogva, fojtott hangon tudott beszélni. Most már jobb a helyzet, de a teljes gyógyulásig hosszú idő telik még el. 09:10: Negatív rekord: 20 beteg halt meg itthon egy nap alatt  818 újabb magyar állampolgárnál mutatták ki az új koronavírus-fertőzést, ezzel 32 298 főre nőtt a hazánkban beazonosított fertőzöttek száma. Meghalt 20 beteg, ez negatív rekordnak számít, eddig az egy nap alatt elhunytak legmagasabb száma 17 volt (április 19-én és október 2-án). Az elhunytak között van egy 44 éves férfi is, akinek jelenleg nincs krónikus alapbetegségéről adat. A gyógyultak száma 8 723. Az aktív fertőzöttek száma 22 722 fő. Az aktív fertőzöttek 35%-a, az elhunytak 50%-a, a gyógyultak 34%-a budapesti. 627 koronavírusos beteget ápolnak kórházban, közülük 37-en vannak lélegeztetőgépen.  A napi adatokról szóló részletes cikkünket itt olvashatja. 08:20: Mexikóban egy nap alatt 2789-en haltak meg Napi rekordot döntött mind a koronavírus-fertőzöttek, mind a ragály miatt elhunytak számának növekedése Mexikóban. Egy nap alatt 2789-en haltak meg a járvány miatt, ezzel már 80 ezer fölé emelkedett a ragály halálos áldozatainak száma az országban. A bizonyítottan koronavírus-fertőzöttek száma 28 ezer 115-el lett több vasárnapról hétfőre. Mexikóban a járvány kezdete óta már csaknem 800 ezer koronavírus-fertőzöttet jegyeztek fel, de ennél sokkal többen lehetnek vírushordozók, mivel csak korlátozott számban tesztelnek. (MTI) 07:50: A fertőzöttek száma 35 millió, a halálos áldozatoké 1,043 millió a világon Kedden reggel közzétette a legfrissebb koronavírus-adatokat a baltimore-i Johns Hopkins Egyetem: eszerint világszerte 35 414 612 embernél regisztrálták a koronavírust, a halálos áldozatok száma 1 043 061, a gyógyultaké pedig 24 668 788. Egy nappal korábban 35 079 152 fertőzöttet tartottak nyilván, a halálos áldozatok száma 1 036 111, a gyógyultaké pedig 24 429 024 volt. A fertőzés továbbra is 188 országban és régióban van jelen. A legfertőzöttebb ország továbbra is az Egyesült Államok, itt 7 457 402 fertőzött volt keddig, 210 181-en haltak meg, 2 935 142-en meggyógyultak. A második legtöbb beteg Indiában (6 623 815), a harmadik legtöbb pedig Brazíliában (4 927 235) van. (MTI) 07:36: A fogyasztóvédelem ellenőrzi a PCR-tesztek árát Több millió forintos büntetést is kaphat az a szolgáltató, amely a megszabott hatósági ár (19 500 forint) feletti összegért kínálja a PCR-teszteket, az árak betartását a fogyasztóvédelem ellenőrzi az Innovációs és Technológiai Minisztérium (ITM) kezdeményezésére egy kiemelt akció keretében (ha orvos, kórház vagy hatóság rendeli el azt, akkor továbbra is ingyenes). A koronavírus szűrésére használt PCR-tesztek elvégzése 2020. szeptember 21-e óta hatósági árhoz kötött. „Csak együtt, összefogással fékezhetjük meg a koronavírust, ezért is lenne megengedhetetlen, hogy bárki nyerészkedni próbáljon a teszteken” – mondta Schanda Tamás, az ITM miniszterhelyettese. Ha a fogyasztóvédelem azt tapasztalja, hogy a vállalkozás a megengedettnél drágábban kínálja a tesztet, a jogszabály betartására, azaz a vizsgálat legfeljebb hatósági áron való elvégzésére kötelezik a céget. Ha az ajánlott ár kényelmi többletszolgáltatások (pl. kiszállás, hétvégi mintavétel stb.) miatt magasabb, akkor is egyértelműen tájékoztatni kell az érdeklődőket a teljes költség egyes elemeiről. A fogyasztóvédelmi hatóság 15 ezer forinttól akár a nettó árbevétel 5 százalékáig, azaz több millió forintig terjedő bírságot szabhat ki, ha nem egyértelmű árfeltüntetést tapasztal, vagy egyéb megtévesztő gyakorlatot fed fel az ellenőrzés során. A minisztérium várhatóan október végéig összegzi a vizsgálati eredményeket, tapasztalatokat. (Innovációs és Technológiai Minisztérium, sajtóközlemény) Elemző cikkünket a magyarországi koronavírus-helyzetről  ide kattintva  olvashatja. ", "site": "https://telex.hu/rovat/kulfold"}
{"title": "\n        Katarina Barley: Az európai pénzt a magyar nép kapja meg, ne pedig Orbán és barátai gazdagodjanak meg belőle\n       ", "body": "\nA  Spiegel  után most a 444-nek adott hosszabb  interjút  Katarina Barley, az Európai Parlament (EP) egyik alelnöke, aki az elmúlt hetekben több németországi interjújában is élesen támadta a magyar kormányt. (A Telex legfrissebb híreit itt találja meg.) A szociáldemokrata politikus „teljesen képben van”, milyen reakciók érkeztek a magyar kormány politikusaitól azután, hogy a Deutschlandfunknak úgy nyilatkozott:  Orbán Viktort kiéheztetné pénzügyileg . „A Fidesz megpróbálja minden lehetséges módon lejáratni a kritikusait, és a sajtó nagy része a párt kezében van. Az EU-s támogatásokat Orbán korrupt rendszerétől akarjuk megvonni, és nem a magyar vagy a lengyel néptől. Épp ellenkezőleg: azt akarjuk, hogy a pénz a polgárokat gyarapítsa, és ne Orbánt vagy a vejét. Erről beszéltem az interjúban, és fogok is még beszélni róla” – mondta Barley. Hangsúlyozta, kritikája az ország vezetőjének szólt, konkrétan Orbán Viktornak, és különösen annak, hogy teljesen elfogadhatatlan, amit a kormányfő az EU-s támogatásokkal művel. Katarina Barley az egyik leghangosabb képviselője annak az EP-határozatnak, amely jogállamisági mechanizmust helyezne az EU következő költségvetésébe. A Spiegelnek adott interjúban is arról beszélt, „Orbán Viktor tíz éve azon dolgozik, hogy lépésről lépésre lebontsa a jogállamot, és ebben sajnos nagyon messzire jutott, párttársai az Európai Néppártban pedig tétlenül nézték ezt végig.” Mint mondta, Orbán korlátozza a média szabadságát és az igazságszolgáltatás függetlenségét. Elhallgattatja a kritikus parlamenti képviselőket és a kritikus művészeket. Az EP-határozat alapján nem vehetne részt az uniós támogatások megpályáztatásában az a kormány, amely rombolja a demokratikus intézményeket. „Magyarország esetében azt látják, hogy a pénzüknek egy hatalmas része nem a magyar nép javát szolgálja, pedig ezt nekik szánták. Ehelyett ez a pénz személyesen Orbánnak megy, a vejének, meg a barátjának, aki Magyarország leggazdagabb embere lett” – mondta. „Orbán a szülőfalujában futballstadiont épített, és EU-s pénzből még egy vasutat is hozzá. De ez európai pénz, azoké az országoké, amelyek összeadják, és ők azt akarják, hogy ezt a pénzt a magyar nép kapja meg. Ne pedig Orbán és a barátai legyenek egyre gazdagabbak belőle. Ezt a pénzt egyszerre lopják el az európai adófizetőktől és a magyar néptől is.” A támogatásoktól viszont nem akarják megfosztani azokat, akiknek azt szánják. „Ezért nem a támogatásokkal visszaélő kormányokra kell bízni az elosztását, hanem más szereplőkre, akik eljuttatják a pénzt a polgároknak” – mondta a politikus. Szerinte muszáj, hogy legyen egy közös álláspont arról, hogy mi az a jogállamiság, és mik a kritériumai. „Bármit vitathatnak a pártok, kormányok vezetői, a pozíciók elosztásától a határozatok tartalmáig, de az alapvető értékekről nem nyithatunk vitát.” A fideszesek esetében azt látjuk, hogy végső soron minden cselekedetüknek egyetlen végső célja van: a hatalmuk bebiztosítása. Ezért akarnak mindent az ellenőrzésük alatt tartani. Összekeverik a demokráciát a többség diktatúrájával. De a demokrácia nem ez, – mondta. A demokráciában a hatalom ugyanis csak korlátozott ideig tartható, és alapvetés, hogy egy napon a választók mást segítenek majd hatalomra, így működik a rendszer. Mindeközben egy hétfő esti plenáris vitában a legtöbb képviselő bírálta a „jogállamisági mechanizmusról” a múlt héten kialakított tanácsi álláspontot, mivel az a gyakorlatban soha nem lenne alkalmazható,  olvasható  az Európai Parlament oldalán. Egyes országokban folyamatosan megsértik a jogállamiságot és elterjedt a korrupció, ezért az Unió tartozik azzal a polgárainak, hogy hatékonyan megvédi az adófizetők által finanszírozott költségvetést. Több képviselő egyenesen azt kérte, hogy hagyja abba az EU az alapvető jogokat megsértő tagállamok pénzelését. Michael Roth, a német kormány külügyi államtitkár elmondta, hogy a Tanács és a Parlament végre egyetért abban, hogy szükség van egy eszközre a költségvetés védelmében. Hozzátette azt is, hogy „a javaslattal a Tanács minden tagállama egyetért, és most jött el az egyedülálló alkalom, hogy a tárgyalófelek végre közösen megállapodjanak a szabály konkrét tartalmában”. Elemző cikkünket a jogállamisági vitáról  ide kattintva  olvashatja. (Borítókép: Christophe Gateau / DPA) ", "site": "https://telex.hu/rovat/kulfold"}
{"title": "\n        Kilenc új városba lehet közvetlenül repülni Budapestről\n       ", "body": "\nKilenc új járat lesz az október 27-én életbe lépő téli menetrendben Budapestről. Két új spanyol úti cél közül választhatunk: a Kanári-szigetek harmadik legnagyobb, de talán legnépszerűbb tagja, Gran Canaria, valamint a modernitás és a történelem különleges egyvelegét nyújtó Bilbao is csak egy repülőútra lesz Budapesttől a téli menetrendben. Gran Canaria szigetére a Wizz Air, Bilbaóba pedig a Vueling légitársaság biztosít közvetlen járatokat a decemberi időszakban. Bővül a Párizsba közlekedő légitársaságok köre: az EasyJet újrainduló heti 4 járatát az Air France heti 21 járata egészíti ki. A Ryanair megnyitja az utat egy másik közkedvelt francia város, Toulouse felé is. Jelentős a növekedés Olaszország felé: a Wizz Air jóvoltából két tengerparti célállomás, Genova és Salerno csatlakozik a már meglévő tizenegy desztinációhoz. A Wizz Air Marrákesbe induló járata is bekerült a menetrendbe. Az Atlasz-hegység lábánál elterülő marokkói város jellegzetes hangulatú bazárokkal és gyönyörű mecsetekkel várja az utazókat. A németországi Memmingenbe (innen München könnyen elérhető) is repül a légitársaság. A nyári szezonban is üzemelő hosszútávú járatok közül a Shanghai Airlines sanghaji járata a téli menetrendben is napi rendszerességgel közlekedik, míg az Air China október végétől heti négyszer repül Pekingbe. „Az idei téli szezonban még a tavalyinál is több ülőhely áll rendelkezésre a gépek fedélzetein, ráadásul utasaink kilenc új járat közül választhatnak, amelyek között a rövid városnézésre és a hosszabb felfedezésre vágyók egyaránt megtalálják a számukra legkedvezőbb célállomást. Budapest népszerűsége folyamatosan, látványosan növekszik, a téli időszakban is sok Magyarországra érkező turistára számítunk. Nekünk, mint a budapesti repülőtér üzemeltetőjének az a feladatunk, hogy megteremtsük ehhez a bővüléshez a feltételeket, hozzájárulva ahhoz, hogy a turizmus nemzetgazdasági jelentősége tovább erősödjön” – mondta Francois Berisot, a Budapest Airport vezérigazgatója. ", "site": "https://telex.hu/rovat/belfold"}
{"title": "\n        Kim Dzsongun újabb ötéves terv bejelentésére készül\n       ", "body": "\nKim Dzsongun észak-koreai vezető felszólította országa lakosságát, hogy 80 napos hadjárattal valósítson meg minden szektorban minden kitűzött célt az újabb ötéves terv januári meghatározásáig, írja az MTI a KCNA észak-koreai hírügynökségre hivatkozva. (A Telex legfrissebb híreit itt találja meg.) Kim korábban úgy nyilatkozott, hogy a koronavírus-járvány miatti nehézségek ellenére is teljesíteni kell minden célt. „Történelmi hőstetteket hajtottunk végre (...), de nem ülhetünk a babérjainkon” – hangoztatta az észak-koreai vezető a Koreai Munkapárt Politikai Bizottságának ülésén. Kim tavaly „frontális áttörést” hirdetett meg abban a küzdelemben, melynek célja az országot önellátóvá tenni. A kommunista diktatúra nemzetgazdaságát nemcsak a járvány sújtja, hanem az idei év időjárása is: viharok, áradások okoztak a közelmúltban komoly károkat. (Borítókép: MTI/EPA/KCNA) ", "site": "https://telex.hu/rovat/kulfold"}
{"title": "\n        Izrael célzott támadásokat hajtott végre Irán ellen\n       ", "body": "\nHárom hullámban hajtott végre Izrael légicsapásokat iráni célpontok ellen helyi idő szerint szombat hajnalban. Izrael szerint rakétagyártó központokat és légvédelmi ütegeket célzott és ezeket el is érte. Irán szerint az izraeli rakéták csekély károkat okoztak. Az Egyesült Államok tudomásul vette az izraeli támadást, hangsúlyozva, hogy ezzel Izrael elejét akarta venni az újabb iráni támadásoknak. Az izraeli akció előzménye, hogy Irán október 1-jén, és előtte áprilisban több száz rakétát lőtt ki Izraelre. Célzott légicsapásokat hajtott végre Izrael katonai célpontok ellen Iránban, helyi idő szerint éjfél és fél három között. Az izraeli hadsereg szóvivője, Daniel Hagari hozzátette, Izraelnek joga és kötelessége válaszolni az országot ért támadásokra, amelyek Irántól és a térségbeli szövetségeseitől érkeztek –  írta  a a BBC. „Védelmi és támadó képességeinket teljes mértékben mozgósítottuk”, áll a hadsereg közleményében. „Mindent megteszünk, ami szükséges Izrael állam és Izrael népének védelmében”. A Timesnak megszólaló tisztviselők szerint mintegy 20 helyszínt ért izraeli légicsapás. Irán két katonája haláláról számolt be a csapások nyomán –  írta  a BBC. „Izraelnek széleskörű mozgástere van ahhoz, hogy iráni akciókat hajtson végre. Irán kétszer is csapást indított Izrael ellen…ennek az árát fizette meg” –  idézte  Hagarit a Times of Israel. A BBC  szerint  robbanások hallatszódtak Teheránban, Irán fővárosában, annak nyugati és déli részén. A teheráni vezetés szerint az izraeli támadás nem okozott jelentős károkat. Felvételeket közölt a Guardian is a működésben lévő iráni légvédelemről, az iráni rakéták megsemmisítése közben: A  New York Times  arról ír, Iszfahánban és az ország Kurdisztán régiójában is robbanások hangjáról számoltak be irániak. Irán szünetelteti légiforgalmát, és a lakossága körében félelem érezhető a BBC szerint. Az Egyesült Államok jelezte, nincs köze az Irán elleni támadásokhoz, valamint hogy Lloyd Austin amerikai védelmi miniszter fölhívta izraeli kollégáját, Joav Gallantot. Fontos megemlíteni, hogy Washington az elmúlt hetekben jelezte Izrael felé, hogy annak el kell kerülnie az iráni olaj- és nukleáris infrastruktúra elleni támadásokat. Ilyen objektumokat a támadás a jelenlegi információk szerint nem is ért. Bár Washington figyelmeztetett arra, hogy óvakodni kell a térségben a háború eszkalációjától, az amerikai hivatalos reakciók lényegében tudomásul vették az izraeli támadás tényét, hangsúlyozva, hogy a támadás ezzel véget ért –  írta  a Times of Israel. Az elnökválasztás előtt álló Egyesült Államok az eszkalációt mindenképp el akarja kerülni a Közel-Keleten, ahol a Hamász tavaly októberi véres támadása után Izrael Gázában indított válaszcsapást a fegyveres szervezet felszámolására, majd a libanoni Hezbollah ellen lépett fel, miután az Irán támogatását élvező síita terrorista szervezet is aktivizálta magát, rakétákat lőve ki Izrael északi részére. Az év során Irán és a támogatását szintén élvező Jemen húszi fegyveresei felől is indultak rakéták Izrael felé, így a háború további kiterjedésének kockázata minden egyes ellencsapásnál megvan. Ezt kívánta leszerelni  reakciójával  az Egyesült Államok, amely az izraeli támadást konstatálta, de központi üzenete mégis az volt, hogy ezzel az ütésváltás véget is ért a két ország között. A mostani támadás oka, hogy  október 1-én  Irán több száz ballisztikus rakétát lőtt ki Izrael ellen, amik ugyan nem okoztak nagy kárt, ellencsapásra ingerelték a 2023. október 7. óta harcban álló államot. Az iráni hatóságok jelezték, nem okoztak nagyobb károkat az izraeli támadások. Az AFP és Reuters hírügynökségek szerint Dél- és Közép-Szíriában is robbanások hallatszódtak szombat hajnalban, de Izrael nem ismerte el, hogy ezekhez köze lett volna. Izraeli hivatalos beszámolója szerint az akcióval iráni rakétagyárakat és légvédelmi ütegeket céloztak és a támadás el is érte célját, így az ezzel véget is ért. Kérdés azonban, hogy ezúttal Teherán hivatkozik-e arra, hogy a támadás nyomán válaszcsapást hajt végre. Az al-Dzsazíra  szerint  Izrael erre számítva közölte, ha Irán erre szánná magát, úgy arra ismét reagálni fognak az izraeli erők. A New York Times  szerint  csapás érte a teheráni repülőteret védő, szovjet konstrukciójú Sz-300-as rakétarendszert is. A hajnali akció első hulláma a légvédelmi ütegeket célozta, a két második hullám koncentrált a ballisztikus rakétákat gyártó objektumokra. Izrael közvetítőkön keresztül már pénteken jelezte Iránnak, hogy korlátozott támadást fog végrehajtani és felszólította Teheránt, hogy azokra ne adjon válaszcsapást – elvégre az izraeli akció a korábbi iráni támadásra adott válasz –, hogy elkerüljék a folyamatos ütésváltást –  írta  az Axios. Az izraeli kormányfő hivatala azonban később  tagadta , hogy előre szóltak volna. Az iráni vezetés közölte, „komplett hazugság”, hogy a támadásban száz izraeli vadászgép vett volna részt –  írta  az iráni félhivatalos hírügynökség. A Tasnimnews beszámolója kiemelte, hogy nem érte támadás az Iráni Forradalmi Gárda objektumait sem. Ugyanitt meg nem nevezett forrásokra hivatkozva arról is írt, hogy Teheránnak minden joga megvan a válaszcsapásra és azt tervezi is. A jelek szerint azonban Irán nem tervez azonnali választ, erre utal, hogy a Times of Israel az iráni hírügynökségre hivatkozva  közölte , hogy az Iránban leállított légiközlekedés hamarosan újra is indul, de az is, hogy Teherán szerint az izraeli támadás által okozott károk nem jelentősek. ", "site": "https://telex.hu/rovat/kulfold"}
{"title": "\n        Ábrahám Róbert pedofilellenes tüntetést szervezett a Batthyány térre\n       ", "body": "\nÁbrahám Róbert, a Pesti Srácok  korábbi újságírója  tüntetést szervezett szombat estére a Batthyány térre. A demonstrációt egy, a publicista által készített videó előzte meg, amiben arról beszélt, hogy egy közszereplő súlyos szexuális bűncselekményeket követett el egy állami gondozásban lévő kiskorúval szemben. Ábrahám az üggyel kapcsolatban a gyermekvédelem mellett kiálló influenszereket, közszereplőket vádolt hallgatással, közülük most többen is reagáltak. Hétfőn Ábrahám Róbert  Facebook-oldalán  egy videóban számolt be arról, ahogy kijött a főügyészségről, ahol több vallomást is leadott súlyos bűncselekmények gyanújáról. A publicista videójában mindkét vallomásból hallani részleteket. Az egyik ember egy nevelő egy II. kerületi gyermekotthonban, a másik pedig egy nevelt. A vallomásokban szexuális jellegű bűncselekménnyel vádolják a közszereplőt, aki napok óta nem szólalt meg, a vádakra egyáltalán nem reagált. Mi is kerestük, de nem vette fel a telefont. Az Ábrahám által leadott információkat az ügyészség a Budapesti Rendőr-főkapitánysághoz továbbította, ahol október 24-én nyomozást indítottak ismeretlen tettes ellen. „Tájékoztatjuk, hogy egy magánszemély által 2024. október 21-én a Fővárosi Főügyészségre tett beadványt a Fővárosi Főügyészség 2024. október 25-én a Budapesti Rendőr-főkapitányságra továbbította, és a BRFK még aznap nyomozást rendelt el ismeretlen tettes ellen” – közölte a BRFK a  Magyar Hanggal . Ábrahám Róbert a héten az  év elején szervezett gyermekvédelmi tüntetés  szervezőit és támogatóit kritizálta azért, mert szerinte kettős mércével élnek hasonló ügyekben. Szombaton az Ábrahám által többször is támadott  Pottyondy Edina reagált . „A megrendítő beszámoló után, akármennyi fenntartásom van az interjút készítő személye és szándékai kapcsán, az egyetlen helyes döntés az alapos nyomozás, a megfelelő jogi eljárás” – írta. Hozzátette: Magyar állampolgárként elvárja, követeli, hogy a hatóságok lépjenek, és a lehető leggyorsabban tájékoztassák a közvéleményt a nyomozás állásáról. Ahogy azt is elvárja, hogy a megvádolt közszereplő reagáljon. Pottyondy Edina arról is írt, hogy érdekesnek tartja: „nem vádolják sem a HírTV-t, sem a Magyar Nemzetet, sem az Indexet, ahol ez idáig nem számoltak be a vádakról, és nem követelik a miniszterelnök vagy Kocsis Máté vagy a kormány bármely tagjának az állásfoglalását. Épp ahogy nem követelték a pedofil katolikus papok kapcsán, vagy ahogy nem követelik ma sem, hogy hozzon minden kegyelmi döntést nyilvánosságra a kormányzat, és legyen nyilvános vizsgálat K. Endre szabadon engedéséről” – írta. Reagált az ügyre az Ábrahám által szintén megszólított Mérő Vera is. Facebook-oldalán  azt írta : „Az egykori 15 éves állami gondozott fiúval készült megrázó interjút nagyon komolyan kell venni. Remélem, a hatóság is így gondolja. Aki (különösen kiszolgáltatott) gyereket (prostitúcióra) használ, annak nincs bocsánat.” ", "site": "https://telex.hu/rovat/belfold"}
{"title": "\n        Eltemették Karsai Dánielt\n       ", "body": "\n„Danit ma örök nyugalomra helyeztük. Végakarata értelmében szűk családi körben és legközelebbi barátai által kísérve, Mike Oldfieldot hallgatva, némi alkoholt fogyasztva” – írt  Facebook-oldalán  Karsai Péter, Karsai Dániel alkotmányjogász testvére. Karsai Dániel  szeptember végén halt meg . Az alkotmányjogász ALS-diagnózisát követően kiállásával egy eddig tabunak számító témát, az eutanáziát emelte be a közbeszédbe, ezzel olyanoknak is erőt adva, akik hozzá hasonlóan gyógyíthatatlan betegségben szenvednek. „Vigyázz magadra, Bro’. Mindent csak köszönhetünk Neked” – írta temetése után testvére. Karsai Péter közölte, hogy október 30-án szerdán 21:30-tól a 6Szín Teátrumban az aznapi előadás után szerveznek egy közönségtalálkozót, amit Csáki Judit színházkritikus fog moderálni. „Beszélgetünk majd az  Egy tökéletes nap című darabról ,  valamint mindkét nagybátyánk, Karsai György és Soke Kelemen István fognak megemlékezni Daniról (tervek szerint én is tartok egy rövidebb beszédet)” – írta. Karsai Dánielnél 2022 augusztusában diagnosztizálták az ALS betegséget. Állapota az elmúlt hónapokban rohamosan romlott, idén március végén tüdőgyulladás miatt került kórházba, ahonnan később kiengedték, de utolsó időszakában már lényegében semmit sem tudott egyedül csinálni, mindenhez segítségre volt szüksége. Május közepén adott interjút a Telexnek, akkor már  alig lehetett érteni, amit mond. Karsai Dániel diagnózisa után a súlyos betegek saját életükről történő önrendelkezéséért harcolt. Közben készült arra, mi lesz, ha már nem éri meg, hogy az Emberi Jogok Európai Bírósága ítéletet hozzon az ügyében. „Lehet, hogy ennek az ügynek mi nem haszonélvezői, hanem mártírjai leszünk” –  mondta  2023-ban egy sajtótájékoztatón. Még életében kérvényezte, hogy halála esetén testvére  vihesse tovább  az ügyét, amiben végül számára kedvezőtlen döntést hozott a strasbourgi bíróság. Az Emberi Jogok Európai Bírósága (EJEB) szeptember 3-án  elutasította Karsai fellebbezését  is, így jogerősen kimondták, hogy a magyar állam nem sérti az alkotmányjogász emberi jogait azzal, hogy nem teszi számára lehetővé az aktív eutanáziát. Az ítélet után Karsai  azt mondta az RTL-nek : „Nagyon csalódott vagyok. Azt gondolom, a bíróság gyáva döntést hozott.” ", "site": "https://telex.hu/rovat/belfold"}
{"title": "Tolvai Reni mellei majd kibuggyannak a ruhájából – fotó ", "body": "Tolvai Reni hatalmasat villantott. \nAz elmúlt időszakban Tolvai Reni hatalmas változáson ment keresztül, életmódváltásának köszönhetően rengeteget fogyott. Az énekesnő nagyon büszke az eredményre, amit előszeretettel mutat meg az Instagramján. Tombol a divat hét a modellek szebbnél szebb ruhákban vonulnak fel a kifutón. A vendégek között is volt, aki különleges ruhákban jelent meg. Tolvai Reni az unalmas nadrágkosztümöt, egy szexi fekete bodyval dobta fel, a melli pedig külön életre keltek.                  A bejegyzés megtekintése az Instagramon                         TR (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Nektek tetszik Tolvai Reni új frizurája? ", "body": "Nem mindenki van elragadtatva a változástól. \nÚj frizurával kapták lencsevégre Tolvai Renit:  a trendi, csavart haj sokaknak bejött, de legalább annyian nemtetszésüket fejezték ki.  Volt, aki madárfészekként jellemezte, míg más simán így összegezte: Tejóistengyerele... Borzalmas, pedig egy szép nő vagy!                 View this post on Instagram                         A post shared by TR (@tolvaireni) \n A kérdés adott:  kedves olvasóinknak tetszik az eredmény?   ", "site": "https://www.borsonline.hu/cimke/tolvai-reni"}
{"title": "Tolvai Reni visszaült az iskolapadba ", "body": "A szexi énekesnő továbbképzi magát. \nTolvai Reni sokszor bebizonyította, hogy nem csak énekesnőként tehetséges. Fiatalok ezrei követik, mert imádják  merész stílusát.  Sokat megmutat magából, de nem mindent, soha nem lépi át azt a bizonyos határt, amivel igazán megbotránkoztatná az embereket. Most pedig olyat tett, amivel jó példát mutat, ugyanis épp  új szakmát tanul. Vissza az iskolapadba A szexi énekesnő megjelenése mindig makulátlan, ez részben tökéletes sminkjének is köszönhető, amit ő maga szokott elkészíteni. Ki hitte volna, de  egyáltalán nincs megelégedve a tudásával.                    View this post on Instagram                         A post shared by RENI TOLVAI (@tolvaireni) – Nem elég a tehetség és az örökölt kézügyesség, hiszen  valójában semmit sem tudok a sminkről,  az alapok nincsenek meg nekem, eddig csak érzésből csinaltam. Na de majd most figyeljetek...  – írta Reni, aki úgy döntött, mindent az alapoktól kezd és sminkelni tanul. Az első munkáját rögtön meg is mutatta rajongóinak. ", "site": "https://www.borsonline.hu/cimke/tolvai-reni"}
{"title": "Csipkecsodában villantott Tolvai Reni ", "body": "Pikáns fotóval kívánt jó éjszakát Tolvai Reni. Követőinek azonban egyre jobban elege van a szexuális töltetű posztokból. \nAmióta  Tolvai Reni  lefogyott, és plasztikai műtéten is átesett, szemmel láthatóan elégedett magával. Az énekesnő büszkén mutat egy-egy merészebb fotót magáról, de úgy tűnik, azt a bizonyos határt már túllépte, legalábbis a követői szerint. Egyre többen hangoztatják véleményüket,  sokan az egyre inkább növekvő szexuális töltetű posztjaira már nem kíváncsiak , ezért van, aki búcsút intett közösségi oldalának. A legutóbbi fotója verte ki a biztosítékot rajongóinál, melyen egy átlátszó fekete bugyiban, intim részét „megvillantva” pózol. Biztosan jó út ez a népszerűséghez?                 A bejegyzés megtekintése az Instagramon                         TR (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "\n        Rákay Philipet hívta el az előző, fideszes városvezetés, de már az ellenzéki polgármester látta vendégül\n       ", "body": "\n    A kormányközeli producert, Rákay Phillipet kérte fel még idén tavasszal az 1956. október 26-i sortűz áldozataira emlékező beszédre az őszre aztán leváltott mosonmagyaróvári fideszes városvezetés. Az októberben hivatalba lépő Szabó Miklós polgármester jelezte, nem ők szervezték az idei megemlékezést. Korábban köztársasági elnökök (is) elfogadták ezt a felkérést.\n   \nMosonmagyaróváron 68 évvel ezelőtt, október 26-án a határőrlaktanyánál gyilkos sortűz fogadta a forradalmat éltető békés tömeget. A fegyvertelen embereknek volt bátorsága szembeszállni, ezzel világossá tenni, hogy elég volt a diktatúrából, a nemzetellenes politikából és a szovjet függőségből. Az egykori határőrlaktanya előtti sortűzre való emlékezés minden évben kiemelt eseménye a városnak: több köztársasági elnök – 2006-ban, az ötvenedik évfordulón például Sólyom László – mondott itt beszédet. 1991-ben Göncz Árpád úgy emlékezett: „nem tudjuk, hányan menekültek el az országból a megtorlás elől. Nem ismerjük ötvenhat diplomáciai összetevőit, mi vezette a világ egyik felét arra, hogy ezt eltapossa, a másik felét arra, hogy ne védje meg.” 2009-ben Boross Péter egykori miniszterelnök pedig úgy fogalmazott: nincs még egy nép Európában, melynek szentebb lenne a szabadság minden más érdeknél és ez volt az a nemzet, amely ki mert állni egy többmilliós hadsereggel szemben. Az elmúlt évtizedek szónokai után jó néhányan meghökkentek néhány hete, amikor kiderült, hogy az idei ünnepi megemlékező a Petőfi-film után most a  mohácsi vész megfilmesítésén  dolgozó Rákay Phillip producer lesz a Gyász téren. Őt még idén tavasszal kérte fel a fideszes városvezetés. Júniusban azonban az ellenzéki összefogás jelöltje, Szabó Miklós nyerte meg az önkormányzati választást, majd  a kezét megkötő szmsz-módosítás  után októberben lépett hivatalba Mosonmagyaróvár új polgármestereként. Hangsúlyozta: nem ők szervezték az október 26-i megemlékezést. Rákay beszédében csak nagyon halványan érintette az aktuálpolitikát, akkor is utalásaiban a Demokratikus Koalíció volt a célkeresztben. Apró Antallal indított, majd a „hazudtak reggel, délben és este” mondattal gyurcsányozott egyet. A kommunistákra célzott, amikor azt mondta, „a morál nélküli hatalom nem lehet életképes, a szabadságvágy sebezhetővé teszi”, és hogy „Kádár azt hitte, hazugsággal kisatírozható a történelem”. Beszédében az élő hősöket, a sortűz mosonmagyaróvári túlélőit, Gábor Józsefnét és Rákóczi Györgynét is köszöntötte.  ", "site": "https://telex.hu/rovat/belfold"}
{"title": "\n        Borzalmas körülmények között tartotta szamarait és juhait az eltiltott állatorvos\n       ", "body": "\nHarminckilenc szamarat és ötven juhot tartott borzalmas körülmények között egy volt állatorvos, állatkínzás miatt emeltek vádat ellene Nógrád megyében. Gondatlansága miatt az állatok egy része lesoványodott, többen elpusztultak. A vád szerint a férfi nem foglalkozott a szamarak és juhok gondozásával, ellátásával, állatorvosi vizsgálatával, nem kaptak megfelelő mennyiségű és minőségű takarmányt az állatok. A szamarak járásképtelenné váltak, mivel patáikat nem ápolták rendesen, több juh pedig rühös lett, mert a férfi nem nyírta őket rendszeresen, és a körmüket is elhanyagolta. Hiába szólította fel a hatóság, nem szállíttatta el az állattetemeket, ami fertőzésveszélyes volt az élő állatokra. Az  ügyészségi közleményből  kiderül, hogy a volt állatorvost 2018-ban már eltiltották a sertéstartástól, miután mangalicáit egy olyan, fémhálóval elkerített karámban tartotta, amelyből éles drótdarabok álltak ki. Sertéseivel se bánt jól, az ő helyüket mély iszap borította, így nem volt száraz pihenőhelyük. Az egykori állatorvos kamarai tagságát a Magyar Állatorvosi Kamara 2016-ban felfüggesztette, és bevonta az állategészségügyi szolgáltatói engedélyét. Korábban már felfüggesztett szabadságvesztésre ítélték állatkínzás miatt, az ügyészség most arra tett indítványt, hogy elrendeljék a szabadságvesztés végrehajtását, és örökre eltiltsák az állatorvosi tevékenység gyakorlásától. ", "site": "https://telex.hu/rovat/belfold"}
{"title": "\n        Trump visszatért a Fehér Házba, levette maszkját az erkélyen\n       ", "body": "\nDonald Trump helyi idő szerint hétfő este elhagyta a Walter Reed kórházat, ahová egy pozitív koronavírusteszt után  pénteken szállították át  –  írja a New York Times . Az elnök orvosa, dr. Sean P. Conley szerint ugyan hazaengedik, de még nem győzte le teljesen a Covid-19-et. Trump fehér maszkban ment az elnöki helikopterhez, amivel visszavitték a Fehér Házba. Ott aztán felment az első emeleti erkélyre, ahol a maszkját levéve tisztelgett, és fotózkodott, mielőtt bement az épületbe. A korábbi jelentések szerint Trump több  olyan kezelést  is kapott, amit általában súlyos lefolyású Covid-19 esetén szoktak alkalmazni, de a bejelentéskor az orvosok kikerülték az ezekre irányuló kérdéseket, valamint arra sem válaszoltak, hogy mikori az elnök legutóbbi negatív tesztje. Az orvosok korábban azt mondták, hogy az elnök véroxigénszintje kétszer is lecsökkent, ezért oxigént kellett adni neki. Ez utalhat arra, hogy a tüdeje nem működik rendesen, de Conley-ék nem ismertették a tüdővizsgálatok eredményét. Az elnök egy kísérleti antianyagkoktélon és remdesiviren kívül dexamethasone-t is kapott, amit általában olyankor adnak egy betegnek, ha lélegeztetőgépre kerül, vagy extra oxigént kap. Dr. Céline Gounder kutató szerint ez néhány betegnél eufóriát okoz, ezzel magyarázná az elnök tweetjét. „Ne félj a Covidtól. Ne hagyd, hogy eluralkodjon az életeden. (...) Jobban érzem magam, mint húsz évvel ezelőtt” –  írta az elnök . Mindeközben az USA-ban már több mint 209 ezren haltak bele a vírus szövődményeibe. ", "site": "https://telex.hu/rovat/kulfold"}
{"title": "\n        Moszkva és az EU csataterévé vált a grúz parlamenti választás\n       ", "body": "\nAz ellenzék szerint a demokrácia és a tekintélyuralmi rendszer, Moszkva vagy a Nyugat, a kormány szerint a háború és a béke közötti választás a tétje a szombati grúziai parlamenti választásoknak. A dél-kaukázusi ország nagy utat tett meg az EU- és a NATO-tagságot célzó 2003-as rózsás forradalomtól addig, hogy a 12 éve kormányzó Grúz Álom (DSZ) vezetése alatt Grúzia (Georgia) ma egyre inkább a Nyugattól távolodó, több új törvényével is a putyini Oroszországot idéző irányba fordult. A fordulat akkora, hogy az egyébként  tavaly év vége óta EU-tagjelölt  országról Brüsszelben is úgy beszélnek, mint amellyel akár le is állhat a közeledés: „Ez lesz az igazság pillanata, amikor a grúz népnek el kell döntenie, merre indulnak: Európa felé vagy távolabb tőle” –  mondta  Charles Michel, az Európai Tanács elnöke. A választás előtti vasárnap a Grúz Álom tartott demonstrációt, egy héttel korábban az ellenzék támogatói töltötték meg a Szabadság teret Tbilisziben. A Grúz Álommal négy ellenzéki párt néz szembe a választáson. A kormánypárthoz közeli felmérések a DSZ győzelmét jelezték előre, a nem kormánypártiak  szerint  azonban a négy ellenzéki erő együtt megszerezheti a többséget velük szemben. Moszkva felé lejt a rendszer A kormánytöbbséggel májusban a parlament  megszavazta  a külföldi ügynöktörvényt, alig fél évvel azután, hogy Grúzia EU-tagjelölti státuszt kapott, és ezzel lehetőséget arra, hogy megkezdje az EU-csatlakozási tárgyalások évtizedes folyamatát. A törvény annyira a Kreml szellemében készült, hogy a hosszan tartó, több tízezres ellenzéki tiltakozásokon is egyszerűen orosz törvényként hivatkoztak rá. A megmozdulások egy ideig hatottak, a kormány csak második nekifutásra tudta átvinni a törvényt, amelyet aztán az államfő is megvétózott. Szalome Zurabisvili lépése azonban csak késleltetni tudta a folyamatot, mivel az alkotmány szerint egy újabb szavazás után az elnök már nem léphet fel a parlament döntésével szemben. Zurabisvili szembefordulásának súlyát jelzi, hogy 2018-ban ő épp a DSZ támogatásával lett államfő.         Tüntetés Tbilisziben 2024. május 11-én – Fotó: Giorgi Arjevanidze / AFP Az ügynöktörvény ellen az EU akkori bővítési biztosa, az Orbán-kormány által jelölt Várhelyi Olivér is felszólalt. A biztosnak májusban egy szerencsétlenül megfogalmazott mondat miatt is  magyarázkodnia kellett . Amikor a grúz kormányfőt győzködte, hogy tegyen le az ügynöktörvényről, és felhívta a figyelmet a társadalmi feszültségekre, példaként a szlovák kormányfő, Robert Fico elleni merényletet említette, amit a grúz kormányfő fenyegető zsarolásként értelmezett. A kormány végig is vitte az ügynöktörvényt. Biztosra ment, a vita alatt az ellenzéki pártok képviselőinek felszólalását is akadályozta a Grúz Álom, amelynek nevében a kormányfő már azt is  jelezte , hogy ennél is lehet szűkebb mozgástere az ellenzéknek. Irakli Kobahidze közölte, hogy a Grúz Álom kétharmados győzelme esetén több ellenzéki pártot betiltanak – köztük a rózsás forradalom főszereplőjét, a Grúz Nemzeti Mozgalmat, amelynek vezetője mellett tíz éve még Orbán Viktor személyesen is kampányolt. Ezzel egyébként a grúz parlament egypárti lenne. A Grúz Nemzeti Mozgalom alapítója, a kalandos politikai utat végigjárt Miheil Szaakasvili már börtönben van, a hírek szerint nagyon rossz egészségi állapotban. Szaakasvili kormányfője majd elnöke volt Grúziának, de elhagyta az országot, miután elvesztette az elnökválasztást és letartóztatástól tartott. Ukrajnába ment, ahol állampolgárságot és odesszai kormányzói pozíciót kapott, de összekülönbözött a korábbi ukrán elnökkel, új állampolgárságától is megfosztották. Ezt végül Volodimir Zelenszkij visszaadta, de Szaakasvili ezután visszatért Grúziába, ahol őrizetbe vették. Szaakasvili vezetése alatt a nyugati közeledés határozott cél volt, igaz, a demokratikus berendezkedés az ő idején is ingatag volt. Az Oroszországból – és Magyarországról is – ismert, a pedofíliát a homoszexualitással összemosó törvény sem kerülte el Grúziát, ahol a melegpropaganda terjesztése ürügyén is több civil szervezet működését lehetetlenítheti el a kormány. Moszkva elvette, Moszkva adhatja? Bár a kormánypártnak van elnöke, a kormánynak kormányfője, a valódi hatalom a Grúz Álom alapítója, a semmilyen hivatalos tisztséget nem viselő milliárdos Bidzina Ivanisvili kezében van, aki oroszországi üzleteiből gazdagodott meg. A Szaakasvilit is sikeresen lesöprő Ivanisvili 12 éve alapvetően határozza meg a grúz politika irányvonalát: pártja három választást is megnyert, önállóan alakíthatott kormányt, igaz, 2020-ban nem tudta megőrizni a 2016-ban szerzett kétharmados többséget. Ivanisvili az euroatlanti integráció támogatójaként került hatalomra, hivatalosan ettől most sem állt el, ám mind határozottabban kritizálta a Nyugatot. A saját orosz kapcsolatai ellenére is meglepő azonban, milyen gyorsasággal közeledik a grúz kormány Moszkvához. Elvégre Grúziának területi vitája van Oroszországgal: Moszkva 2008-ban független államként ismerte el az addig is már jó 15 éve orosz támogatással különálló életet élő Dél-Oszétiát és Abháziát, miután Tbiliszi, Szaakasvili vezetése alatt fegyverrel akarta visszaszerezni a nemzetközi jog szerint Grúziához tartozó területet. Abházia és Dél-Oszétia révén Moszkva azt is biztosítani akarta, hogy a területi vitával Grúziának ne legyen esélye a NATO-tagságra. Bár másfél évtizeden át úgy tűnt, hogy a területi vita Tbilisziben csak Moszkvától távol álló kormányok működését teszi lehetővé, valójában épp a két szakadárállam sorsával magyarázható, hogy a grúz vezetés barátságosabb hangot üt meg a Kremllel. A DSZ kampányának egyik fő ígérete ugyanis az, hogy a kormány végigviszi a szakadár országrészek reintegrációját. Szerintük amit Szaakasvili megpróbált fegyverrel, azt most a kormány elérné tárgyalásokkal, a kormányfő  szerint  már 2030-ra. Részben ehhez is kötődik, hogy az Ukrajnával sokáig szolidáris Grúzia nem csatlakozott az Oroszországgal szembeni szankciókhoz, megmaradt a két ország közötti vízummentesség. Ez sok orosz ellenzékit is segített, akik mielőbb el akarták hagyni Oroszországot Vlagyimir Putyin Ukrajna elleni háborújának megindítása után. A mindenkori ellenzék előtt a börtön képe lebeg A DSZ már korábban elítélte a terület visszaszerzésére tett 2008-as kísérletet, sőt, a kampány alatt Ivanisvili már egyenesen  arról beszélt , hogy bocsánatot is kérhet az ország a kudarcba fulladt katonai akcióért, és a párt győzelme esetén a felelősök egy „nürnbergi perrel nézhetnek” szembe. A náci bűnösöket a II. világháború után elítélő pert elővevő hasonlattal lényegében lenácizta a Szaakasvili idején működő felelős vezetőket is, ami újabb komoly jelzés volt arra, mi várhat az ellenzéki Grúz Nemzeti Mozgalom párt képviselőire. Persze, azt is előrevetítheti, mire számíthat Ivanisvili, ha veszítene, hiszen egy látványos politikai fordulat akár Szaakasvili kiszabadulását és a milliárdos elleni eljárások megindulását is elhozhatja.         Irakli Kobahidze és Bidzina Ivanisvili a Grúz Álom választási kampányát záró eseményen 2024. október 23-án – Fotó: Giorgi Arjevanidze / AFP A háború mint kampányelem már régi fogása a DSZ-nek, ám a 2008-as támadás után ezúttal már egy újabb háború képét festi fel az ellenzéki győzelem esetére, ehhez Ukrajnára mutogatva. Kijev már tiltakozott is amiatt, hogy az ő háborús szenvedését a grúz kormánypárt belpolitikai célokra használja fel. A felháborodást elsősorban az okozhatta, hogy a DSZ az ukrajnai háborús helyzet grúziai megismétlődését az ellenzék győzelmével köti össze. Ez azt sejteti, mintha a megtámadott ország politikai vezetése – ebben az esetben tehát a kijevi vezetés – tehetne arról, hogy Oroszország megtámadta, nem pedig a Kreml, amely ezt a háborút elindította. Elsöprő támogatottsága van az EU-tagságnak Az ellenzék szerint egyértelműen Oroszország és Európa között kell választaniuk az ország lakosainak szombaton. Mindeközben van, amiben a grúz kormány is egyensúlyoz, jelezve, hogy a társadalom egészének elvárásai nem esnek egybe a vezetésével: Kobahidze kijelentette, hogy újra kell tervezni a Nyugattal való kapcsolatot, mert a mostani feszültség nem áll az ország érdekében. A kormányfő tett egy beszédes megjegyzést is, amely szerint a kapcsolatok újrakalibrálása az ukrajnai háború 2025-ös befejeződésével még könnyebbé válik. Emellett hangsúlyozta, hogy a remélt egyesülés után egész Grúzia az EU része lehet. A 3,7 milliós országban ugyanis az EU támogatottsága a 80 százalékot is eléri, a nyílt megtagadása ennek a célnak kockázatos lépése lenne a kormánynak. A kormánypárt ezért továbbra is azt hangoztatja, hogy csatlakozni akar az unióhoz – mindezt úgy, hogy az EU a Grúz Álom lépései miatt  befagyasztotta  a tagjelölti folyamatot. A BBC szerint arról is érkeztek hírek a választás előtti időszakban, hogy köztisztviselőket, tanárokat, tűzoltókat próbáltak megfélemlíteni, hogy a kormánypártra szavazzanak. Civil szervezetek szerint ez különösen a kisebb, vidéki közösségekben éreztetheti hatását. A kormánypárt azzal is kampányolt, hogy a velük szembenálló ellenzéki pártok belerángatnák Grúziát az ukrajnai háborúba, míg a béke garanciája kizárólag a Grúz Álom. Van olyan választási plakátjuk is, amin hat ellenzéki vezető látható a következő felirattal: „Nem a háborúra, nem az ügynökökre”. Az ellenzéket pedig azzal vádolják, hogy a Nyugat kéréseit hajtanák végre. A képlet az ország korábbi, EU-hoz delegált nagykövete szerint hasonlít arra, amit Orbán Viktor teremtett Magyarországon a háború vagy béke hangoztatásával. „A DSZ abszolút többséget akar és leépíteni a rendszert, törvények átírásával, akárcsak Magyarországon” – idézte a politikust a BBC. Ami a felméréseket illeti, abból a szombati eredményre lehetetlen jósolni: a kormánypárti Imedi televízió által rendelt felmérés  szerint  a DSZ támogatottsága 60 százalékos, az 5 százalékos parlamenti küszöböt csak két ellenzéki párt lépné át. Ugyanakkor a nem kormánypárti felmérések  szerint  a DSZ csak 34 százalékot kapna és vele szemben négy ellenzéki formáció összesen 53 százalékot szerezne, a maradékon az öt százalék alatti pártok osztoznak. A négy szereplő egyenként is több párt szövetségéből áll – a 18 százalékos Egység meghatározó tagja a Szaakasvili által alapított Grúz Nemzeti Mozgalom –, mögötte 14, 11 és 10 százalékos szövetségekben megvan a szándék a koalícióra, ha ezzel ellenzékbe szoríthatják a DSZ-t, és még idejében visszaállíthatják a jó kapcsolatokat az EU-val, visszafordítva a Fekete-tenger melléki országot a Nyugat felé. Mi lenne a két szakadár területtel? Moszkvának ugyan kedveznek a grúziai kormány gesztusai, valójában azonban azzal, hogy független államokként ismerte el Abháziát és Dél-Oszétiát, szűkítette saját mozgásterét. Ráadásul a kívánt eredményt sem érte el, hiszen presztízsveszteséget is szenvedett azzal, hogy a két állam függetlenségét csak Nicaragua, Venezuela, Nauru és Szíria ismerte el, ezt még Moszkva legszorosabb szövetségese, Belarusz sem vállalta be. Az orosz külügyminiszter is kitérően fogadta a grúz kormány közeledését. Szergej Lavrov az ENSZ közgyűlése alatt azt mondta, hogy szívesen közreműködik a megegyezésben, de kijelentette, hogy Dél-Oszétia és Abházia Grúzia szomszédai – azaz egyelőre inkább kitart a függetlenség elismerése mellett, legfeljebb jószomszédi viszonnyal jutalmazva Grúziát, amelynek ez minden bizonnyal kevés lesz. Moszkva azonban azért sem siethetne az egyesítéssel, mert a két szakadárállamban katonái állomásoznak, amelyeknek megjelenése az egységes Grúziában nehezen elképzelhető. Moldova után Grúziára figyelnek az EU-ból A grúziai választás tétje a geopolitikai versenyfutás erősödését jelzi a Nyugat és Oroszország között Európa keleti végein. Alig egy hete hasonlóan sorsdöntőnek mondott választás zajlott le Moldovában is, ahol az elnökválasztás az első fordulóban  nem is dőlt el  a nyugatos Maia Sandu elnök és kihívója, az oroszbarátnak tekintett Alexandr Stoiangolo között. Soha nem volt még olyan friss EU-tagjelölt ország, ahol ennyire alacsony lett volna az EU-tagság támogatottsága, mint Moldovában, ahol az elnökválasztással együtt tartott népszavazáson mindössze  töredékszázalékkal kerültek többségbe  a csatlakozáspártiak. Az EU-pártiak  előzetesen attól tartottak , hogy a Kreml piszkos trükköket vet be, hogy Nyugat-ellenesre hangolja az unióba tartó Moldovát. Az elnök szavazatvásárlással vádolta az oroszpártiakat, és az EU is példátlan orosz beavatkozásról beszél, a Kreml viszont a moldovai vezetésre mutogatva állította, hogy a választások nem voltak szabadok. ", "site": "https://telex.hu/rovat/kulfold"}
{"title": "\n        A mentőszolgálat nem talált személyi felelőst Magyar Péter esetlapjának kiszivárogtatásánál\n       ", "body": "\nAz Országos Mentőszolgálat szerint nincs személyi felelőse a Magyar Pétert érintő szivárogtatási ügynek – számolt be az  RTL Híradó . A Bors  tavasszal mutatott be két dokumentumot , amiből az derült ki, hogy tavaly mentőt hívhattak Magyar Péterhez mérgezési tünetek miatt, ellátni viszont nem tudták, mert elhagyta a helyszínt. Magyar szerint a mentőszolgálat „NER-káder” vezérigazgatója hazudik. „Ott volt egy ilyen xanaxos levél, már csak egy darab volt belőle a tízes levélen, nem tudtam, hogy most egyet vagy többet vett be” – mondta Varga Judit korábbi igazságügyi miniszter volt férjéről, Magyar Péterről tavasszal a Frizbi című műsorban. Arról beszélt, hogy tavaly februárban mentőt kellett hívni Magyarhoz, de állítása szerint volt férje azt mondta neki: mondja le a mentőket, nincs rájuk szükség. Az esetről jegyzőkönyv készült, amit a Bors hozott nyilvánosságra. A nyilvánosságra hozott bejelentőn a név ki volt takarva, de a lakcímből kikövetkeztethető volt, hogy a Tisza Párt elnökéről lehet szó. A papíron az is látszik, hogy a mentőket visszamondták, mert a beteg ismeretlen helyre távozott. Az Országos Mentőszolgálat (OMSZ)  a szivárogtatás után vizsgálatot indított  az ügyben, mivel különösen érzékeny személyes adatok kerültek ki. Most az RTL Híradóval közölték: a vizsgálat lezárult, a Bors által közzétett információk kapcsán dolgozóik körében nem azonosítottak személyiségi jogsértést vagy adatvédelmi szabályok megsértéséért felelős személyt. Magyar Péter a döntésre reagálva azt mondta, hogy szerinte az OMSZ nem mond igazat. A Tisza elnöke arról beszélt, hogy pontosan tudni lehet, ki szivárogtatott a sajtónak. „Minden listázva van, dátum, másodpercre pontosan, látni, hogy ki milyen kóddal lépett be és egy bizonyos személyhez köthetően milyen adatot töltött le, úgyhogy nyilvánvalóan hazudik az Országos Mentőszolgálat NER-káder vezérigazgatója” – mondta. Magyar egyébként feljelentette az OMSZ-t és a Borsot is, információi szerint nyomozás is indult. Az ügyről a Nemzeti Adatvédelmi és Információszabadság Hatóság elnöke, Péterfalvy Attila annyit közölt, hogy náluk indult egy vizsgálat, aminek várhatóan két hét múlva eredménye is lesz. ", "site": "https://telex.hu/rovat/belfold"}
{"title": "\n        Két héten belül elérhető lehet az influenza elleni ingyenes védőoltás\n       ", "body": "\n    Várhatóan még ebben a hónapban megkezdődik a kampány, minél többeket szeretnének rávenni, hogy oltassa be magát influenza ellen még január, azaz a járvány hagyományos tetőzése előtt. Ennek a koronavírus elleni küzdelemben is jelentősége lehet.\n   \nVárhatóan október közepétől lehet igényelni az idén mindenki számára ingyenesen elérhető, influenza elleni védőoltást a háziorvosoknál, hangzott el az  RTL Klub esti Híradójában . A riportban emlékeztettek arra, vannak, akik már megkapták az ingyenes vakcinát: összesen több mint 48 ezer egészségügyi és szociális dolgozót oltottak már be.  A Semmelweis Egyetem rektora szerint ugyanakkor idén különösen fontos, hogy minél többen oltassák be magukat, mert így ki lehet zárni az influenzát annál, akinek tünetei lesznek. Merkely Béla szerint azért is nagy a jelentősége annak, hogy a társadalom minél nagyobb arányban legyen átoltott az ismert influenzavírusokkal szemben, mert az oltottak esetében ezeknek a vírusoknak nincsenek vagy enyhébbek a tünetei, így kezelésük könnyebb, ráadásul az egészségügyi ellátórendszer is így jobban tud koncentrálni az új típusú koronavírusos betegek kezelésére. ", "site": "https://telex.hu/rovat/belfold"}
{"title": "\n        Meghalt Dózsa Imre Kossuth-díjas táncművész, balettmester\n       ", "body": "\n83 éves korában meghalt Dózsa Imre Kossuth- és Liszt-díjas táncművész, balettmester, balettigazgató és pedagógus, egyetemi tanár, a Magyar Állami Operaház örökös tagja és mesterművésze – írja Facebookon megosztott közös közleményében az  Operaház  és a Magyar Nemzeti Balett. Felidézték, hogy Dózsa Imre az Állami Balettintézet elvégzése után 18 évesen, a Bihari nótája című előadásban debütált társulati tagként az Operaház balettegyüttesében. Partnere későbbi felesége, Szumrák Vera volt. 1963-tól visszavonulásáig az együttes magántáncosa volt. Dózsa 1969–1974 között a Svéd Királyi Balett szólistája, 1975–1980 között a berlini Deutsche Oper és a londoni Festival Ballet vendégszólistája volt. Visszaemlékezésében az Operaház azt írta, hogy Dózsa Imre „igazi danseur noble, vagyis hercegi alkat volt, aki a klasszikus repertoár mellett a kortárs koreográfiákban is jeleskedett”. Emlékezetes alakításai közül többet is kiemeltek: a Diótörő herceg, Desiré (Csipkerózsika), Siegfried (A hattyúk tava), Albrecht (Giselle), Basil (Don Quijote), Colas (A rosszul őrzött lány), A fából faragott királyfi, A csodálatos mandarin és a Spartacus címszerepe. Dózsa 1983–1984-ben a balettegyüttes igazgatója volt, 2011-től haláláig a Magyar Nemzeti Balett gyakorlat- és próbavezető balettmestereként tevékenykedett. Ő volt az Állami Balettintézet első olyan igazgatója, aki maga is ott végzett. 1979-ben, még aktív táncosként nevezték ki az intézet vezetőjévé. Közel két évtizeden át oktatott és vezette az időközben főiskolai rangra emelkedő intézményt. Nevéhez köthető többek között a Magyar Táncművészeti Főiskola Mexikói úti campusának kialakítása is. Emellett külföldön is sokat tevékenykedett. Munkáját több fontos kitüntetéssel is elismerték: átvehette a Magyar Köztársasági Érdemrend középkeresztjét, a Magyar Érdemrend középkeresztje a csillaggal kitüntetést és a Magyar Táncművészek Szövetségének életműdíját, a közönség pedig beválasztotta a Halhatatlanok Társulatának örökös tagjai közé. A Magyar Nemzeti Balett 80. születésnapját 2021-ben gálaműsorral ünnepelte az Erkel Színházban. Ebből az alkalomból jelent meg portrékötete  A tánc a korlátait legyőzni képes ember művészete  címmel, Major Rita tollából az Opera gondozásában. Dózsa Imrét a Magyar Állami Operaház és a Magyar Táncművészeti Egyetem saját halottjának tekinti. Temetéséről később intézkednek – közölte az Operaház. ", "site": "https://telex.hu/rovat/belfold"}
{"title": "\n        Telex goes online\n       ", "body": "\n    Dear Readers,\n   \nFirst of all: Thank you very much. This is the most important thing, as it was only up to you that Telex could start its operation with 70 people on staff on 2 October 2020. At present, we have more than 34 000 supporters, and we can never be grateful enough for that. We will do everything within our power to provide you with the diverse, quick, and accurate coverage of both domestic and global events, just like what you were used to. Here are some quick answers to the questions we have received in comments and messages: „You shouldn't make a big fuss out of it, have a landing page and Google docs, and that's it!” „A simple frontpage takes 1-2 hours to throw together, there is no need to be the Wall Street Journal on day one. I don't like it that you already beg for money with nothing to show for it. It has an air of amateurism, I hope you will be better at journalism.” We ask you to be patient. Launching a news site requires a tremendous amount of work, it cannot be done in a couple of hours. As we had very limited time to start Telex, initially, we will operate in 'test mode' and we are extremely grateful for any feedback, suggestions, and especially bug reports. You can tell us if something's not working on this form here, or if that is what's broken, send us an email at hibabejelentes@telex.hu. „70 people? Do you have a budget plan? I don't want you to run out of money. You should have started with 30 or 40 people and expanded on that!” So far, it seems that our operation will be secure for months with the donations we have received. We will publish detailed accounts of the donations and what we are spending them on at the end of our initial donation campaign in the second half of October. „What is this strangely named company that collects the donations?” Van Másik Kft., the publishing company behind Telex, is currently owned exclusively by Márton Kárpáti, but that will soon change. This was the quickest and most simple way to put a company together for the preparations. When this structure changes, the most crucial factor will be to make sure that the staff still retains control over the majority of the company, thus protecting Telex from any outside influence. „So the Czech Soros loves you guys, huh?” Well, only the Hungarian propaganda media calls Zdeněk Bakala the „Czech Soros,” they are not connected in any way. Zdeněk Bakala is one of the wealthiest businessmen of the Czech Republic and one of the owners of the media firm Economia. Economia contacted us at the end of September with a generous donation offer, they intend to support Telex with EUR200,000. Once again, this is a donation, not an investment. That means that by definition, the donor does not and cannot have any expectations other than us spending the donation in accordance with our declared goals, on our own terms. This is just as true for the Economia and Mr Bakala as it is for the rest of our more than 34 000 donors. That donation, by the way, is not on our account yet. Our financial and legal advisors are working together with those of Economia to figure out the best way to complete this transaction in the most transparent and lawful way possible. „You've been at it for the past two months, even I would have pulled up a website in that time.” Telex launches with hundreds of (Hungarian) articles already in the archive, but we kept busy even before the official opening of the site; we have published more than 50 articles on our Facebook page, including such exclusives like the story of the Ministry of Foreign Affairs' secret list of journalists' professional trips abroad. Telex will be fair, critical, and curious, it will run stories on politics, the economy, sports, science and technology, culture, gastronomy, it will feature infographics and videos, and we will constantly expand our topics and formats. Our reporters will be present at all important events, and we will provide you with the news, no matter if they happen at 5 in the morning or Christmas. And that is just the start. „I want decent news for all that money!” Telex has launched as a free news site, as of now, we only accept donations and we do not have a paywall. But on the Hungarian media landscape, not even the most frugal management could make a 24/7 news site sustainable on advertising revenue alone, especially during the recession brought about by COVID-19. Therefore, Telex will adopt a subscription-based model in the near future, we are currently working out the details and we will announce them as soon as they are ready. „Will you have a mobile app too?” Of course, we will, for Android and iOS as well – not from day one, but really, really soon. „Do you have anything else to say?” Yes, we do. We are really touched by all the support we got, and we are aware of the weight of our responsibility. All of our colleagues are working around the clock to sate your thirst for information on a variety of topics. We will still rely on your support though, and of course, on your readership and attention. This will be awesome! On behalf of the entire Telex-team: Veronika Munk – Editor-in-chief Márton Kárpáti – Managing director ", "site": "https://telex.hu/rovat/belfold"}
{"title": "\n        A MOHU miatt a vártnál sokkal gyorsabban telik a Pécs melletti hulladéklerakó\n       ", "body": "\nTavaly júliusig évente nagyjából 80 000 tonna nem újrahasznosítható hulladék végezte a kökényi lerakóban. Az engedélyek alapján ennél évente 40 ezer tonnával több kerülhetne ide, de mivel az újrahasznosítás mindig fontos volt a létesítményben és rengeteg ezt célzó beruházás történt itt, ezért nem használták ki a teljes kapacitását. Azonban a MOHU érkezésével valami gyökeresen megváltozott. A Pécstől alig néhány kilométerre található Kökényi Regionális Hulladékkezelő Központ nagyon korszerű létesítménynek számít Magyarországon. Egy pécsi önkormányzati cég, a Délkom Nonprofit Kft. üzemelteti, a szemét pedig Baranya, Tolna és Somogy több mint 300 településéről kerül ide. Ezekből a településekből áll a két évtizede működő Mecsek–Dráva Önkormányzati társulás, ami kifejezetten a régiós hulladékgazdálkodási irányelveknek megfelelően jött létre és a létesítmény tulajdonosa. „A koncessziós rendszer életbelépésével a MOHU azonban olyan hulladék-előkezelési átszervezéseket hajtott végre, melyek nyomán megnövekedett a lerakóban elhelyezett hulladékáram” – jelezték szűkszavúan már 2023 novemberében a társulás  egyik ülésén . Előtte úgy tűnt, hogy a jelenlegi kapacitások még 2027 elejéig kitartanak, a jelenlegi tempóban viszont már egy évvel korábban betelhet a lerakó. A nyilvános dokumentumokban fellelhető magyarázat idén szeptemberre sem lett bővebb, a  pécsi közgyűlés előtt  sem fejtették ki, hogy a MOHU belépésével miért lett több szemét. A Telex megkeresésére a társulás azt válaszolta, hogy 2023. július 1. előtt az egyes önkormányzatok – és az eszközrendszer tulajdonosaként a társulás – határozta meg a regionális hulladékgazdálkodás (gyűjtés, szállítás, hasznosítás és lerakás) kereteit. A koncesszió bevezetése óta az önkormányzatokat tömörítő társulásnak nincs ráhatása arra, hogy a koncesszor, vagyis a MOHU miként dönt a hulladékgazdálkodás feltételeiről. „A cég döntéseinek mi az eredményét látjuk, ez pedig az, hogy megnőtt a lerakóba kerülő hulladék mennyisége, ami immár meghaladja a 100 000 tonnát évente. Az önkormányzat és a társulás sem ért egyet ezzel a gyakorlattal, erre a MOHU és az illetékes államtitkárság figyelmét felhívtuk, ugyanakkor semmilyen ráhatásunk nincs a hulladékgazdálkodásra” – írta válaszában a társulás, aminek Pécs polgármestereként Péterffy Attila az elnöke. A kökényi hulladéklerakóba érkező, megnövekedett hulladékmennyiség ugyanakkor sürgető helyzetet teremtett. A több hulladék miatt a vártnál hamarabb telik fel a lerakó, emiatt fel kell gyorsítani a tervezett kapacitásbővítést. Mindezt úgy, hogy a társulás szerint még az sem világos, hogy az új lerakó kialakítása kinek a feladata.         Korábban évente 80 ezer tonna hulladékot raktak le Kökényben, de ez a negyedével nőtt 2023 júliusa óta – Fotó: Gűth Ervin / Telex „Kértünk már korábban állásfoglalást a kormánytól, ahonnan akkor azt a választ kaptuk, hogy még dolgoznak az erre vonatkozó koncepció kialakításán. Éppen ezért döntöttünk úgy, hogy a kisebb, néhány millió forintos beruházást igénylő előkészítési feladatokat elvégzi a társulás azért, hogy az új lerakó kiépülése időben elkezdődhessen” – tették hozzá. A helyzet látszólag tényleg sürgető, de mivel az előkészítő munkák megtörténtek, így a megfelelő forrás, 2022-es számítás szerint nettó 4,7 milliárd forint rendelkezésre állása esetén viszonylag gyorsan növelhető lenne a hulladéklerakó kapacitása. A teljes befogadóképességét több fázisban érnék el, összesen újabb 2,15 millió tonnát lehetne itt lerakni, ez legalább 20 évre megoldaná a társulás tagtelepülésein keletkező hulladék lerakását. A MOHU-t is megkerestük kérdéseinkkel. A cég szerint egységesen, országosan akarják optimalizálni a hazai lerakási rendszert. Számos szempont szerint alakítják ki az országos szinten „legjobb lerakási hálózatot”. Megvizsgálják többek között adott létesítmény kapacitását, éves engedélyezett befogadási lehetőségeit, hosszú távú szabad kapacitásait, bővítési lehetőségeit, logisztikai adottságait, költséghatékony működését. Illetve fejlesztik az előkezelési folyamatokat, amiknek köszönhetően jelentős rész kikerülhet a lerakóból, hiszen előkezeléskor derül ki a hulladékról, hogy újrahasznosítható-e. „Ezentúl adott lerakó a regionális, logisztikai adottságait is figyelembe kell venni. Azt, hogy hány településhez esik közel, milyen úthálózaton közelíthető meg stb., így az új rendszerben a kökényi hulladéklerakó már egy nagyobb területért, az egész Dél-Dunántúlért felel, hiszen kapacitása alapján erre alkalmas” – írták válaszukban. A koncesszió indulása előtt az újrahasznosítási arány mindössze 32 százalék, a lerakási arány pedig több mint 50 százalék volt országosan. Azt is elmondták, hogy az EU előírása, hogy 2035-re a hulladék a 65 százalékát újrahasznosítsuk, és 10 százalékra csökkentsük a lerakási arányt. A MOHU feladata ezeknek a céloknak a teljesítése. Mindehhez szerintük a lerakói hálózat működésének optimalizálására és a korábbi, felosztott rendszer egységesítésére van szükség. Ebben az új elosztási rendszerben pedig előfordulhat, hogy megváltozik egy-egy lerakóban a beérkező mennyiség, de összességében, országosan minden mutatónak javulnia kell. Tehát, mivel a kökényi lerakó rendkívül hatékonyan és jól működik, ezért MOHU több hulladékot irányít ide. Arra nem kaptunk választ, hogy melyik másik régiós lerakónál tapasztalható hasonló növekedés. Nyitott kérdés az is, hogy ki fogja fizetni a kökényi hulladéklerakó bővítését. Információink szerint a hulladéklerakók kapacitásfejlesztése – mivel nem koncessziós létesítmények – a tulajdonosok feladata. Azaz végső soron ezt az önkormányzati társulásnak kell majd megoldania. Olyan településeknek – köztük Pécsnek – amelyek a kormányzati intézkedések miatt eleve forráshiánnyal küzdenek. Abban reménykedhetnek az érintett települések, hogy mivel a kökényi kiemelt fontosságú „hulladék-ártalmatlanítási végpont”, ezért a megváltozott igénybevételhez igazodva a szakpolitika időben rendel forrást a bővítéshez. A cikk szerzője a Pécsről szóló Mecseki Müzli hírlevél szerkesztője, amire  itt lehet feliratkozni . ", "site": "https://telex.hu/rovat/belfold"}
{"title": "\n        Könnygázzal oszlatták a választási eredmények ellen tüntető kirgizeket\n       ", "body": "\n    A kirgiz fővárosban, Biskek központjában a hétvégi választások eredménye ellen vonultak utcára a tüntetők. Hétfőn a helyi hatóságok vízágyúval és könnygázzal kezdték meg a tömeg oszlatását, írja az MTI.\n   \nA megmozdulások hétfő reggel kezdődtek Biskek főterén, ahol a parlament és az elnöki palota is található. A tüntetéshez több mint tíz párt szavazói csatlakoztak. Ezeknek a pártoknak egy képviselője sem került be a parlamentbe: a BBC  szerint  16 pártból mindössze négyen kerültek be a szavazások után, ebből három közeli kapcsolatban áll a kirgiz elnökkel, Szooronbaj Dzseenbekovval. A voksoláson az újonnan alapított, Egység (Birimdik) nevű szocialista párt nyert a szavazatok közel 25%-val, amit a szintén új, liberális Hazám, Kirgizisztán (Mekenim Kirgizstan) követett. A tüntetők szerint hétvégén választási csalás történt, ezért új választást követelnek, mivel egy párt sem jutott be az ellenzékből a parlamentbe. A TASZSZ orosz hírügynökség helyszíni beszámolója szerint a tüntetők ellenállnak a hatóságoknak, köveket dobálnak és már az elnök lemondását követelik. A rendőrök könnygázt, vízágyút, gumilövedékeket és villanógránátokat vetettek be a tömeg oszlatására. (Fotó: Nazir Aliyev Tayfur / AFP News) ", "site": "https://telex.hu/rovat/kulfold"}
{"title": "\n        A Washington Post nem áll be egyik elnökjelölt mögé sem\n       ", "body": "\nA The Washington Post bejelentette, hogy egyik elnökjelöltet sem támogatja. A vezérigazgató szerint a döntés „visszatérés a gyökerekhez”, William Lewis szerint az újság a jövőben is így jár majd el. Ez a lépés szakít a több évtizedes hagyománnyal, a lap az 1970-es évek óta a legtöbb elnökválasztás alkalmával támogatta az egyik jelöltet – aki minden esetben a demokrata jelölt volt, írja a  BBC . A Los Angeles Times múlt héten jelentette be hasonló döntését, a lap eredetileg azt tervezte, hogy Kamala Harris demokrata elnökjelöltet támogatja, de a tervet a lap milliárdos tulajdonosa, Patrick Soon-Shiong megakadályozta. A The Washington Post esetében két forrás is azt állítja, hogy a szerkesztőség munkatársai Harrist támogatták volna, de ezt még nem hozták nyilvánosságra. Ugyanezen források szerint a támogatás közzétételének elmaradásáról a lap tulajdonosa, az Amazon alapítója, Jeff Bezos döntött. „Tudatában vagyunk annak, hogy ezt sokféleképpen fogják értelmezni, az egyik jelölt hallgatólagos támogatásaként, a másik elítéléseként vagy a felelősségvállalásról való lemondásként. Ez elkerülhetetlen” – írta Lewis. „Mi nem így látjuk. Szerintünk ez a döntés összhangban van azokkal az értékekkel, amelyeket a The Post mindig is képviselt”. Lewis hozzátette, hogy ez egyben „egy olyan üzenet is, amely támogatja olvasóinkat, hogy maguk döntsenek” arról, hogy kit választanak elnökké. A The Washington Posttal és a Los Angeles Times-szal ellentétben a The New York Times szeptemberben Harris mellé állt. A The New York Post – a Rupert Murdoch médiamogul tulajdonában lévő bulvárlap pedig Donald Trump republikánus jelölt mellé állt. ", "site": "https://telex.hu/rovat/kulfold"}
{"title": "\n        Először működött éles helyzetben Velence évek óta épülő gátrendszere\n       ", "body": "\n    Egy dagály ellen vetették be Velence folyamatosan csúszó, milliárdokba kerülő és korrupciós botrányokat kirobbantó mobilgátját, amiről a helyiek már nem hitték volna, hogy valaha is elkészül, írja a CNN.\n   \nA Mózes elnevezésű gátat az 1980-as években tervezték meg, de csak 2003-ban kezdték el építeni Velencében. A gát célja az, hogy megóvja a hirtelen árvizektől a várost, az építése azonban nem ment ilyen könnyen: a másfél kilométer hosszú szerkezet több éves munkálatai alatt háromszor olyan drága lett, illetve pár éve több hivatali személyt, köztük Velence volt polgármesterét is letartóztatták a Mózessel kapcsolatos korrupció miatt. A rendszert először idén júliusban próbálták ki, azaz a tervezett befejezési dátuma után kilenc évvel. Ekkor a zsilipek már működtek, de a projekt vezetői azt mondták, közel másfél év tesztelésre lesz még szükség a véglegesítés előtt. Október 3-án kb. 135 centis dagályt jeleztek előre Velencében, ekkor vetették be először élesben a Mózest, ami sokak meglepetésére működött.         A Mózes gátrendszer.Fotó: Andrea Pattaro / AFP News A CNN több helyit is  megszólaltatott  a gáttal kapcsolatban, ők főként azt mondták, szkeptikusak voltak azzal kapcsolatban, hogy a Mózes elkészül-e valaha és működni fog-e. Luigi Brugnaro polgármester szerint ez egy történelmi nap volt Velence számára. A Mózes 78 gáteleme már a helyére került, a projekt teljes befejezését 2021-re becsülik. ", "site": "https://telex.hu/rovat/kulfold"}
{"title": "\n        Von der Leyen: Szerbia közel áll az uniós tagsághoz\n       ", "body": "\nSzerbia az egyike azon országoknak, amelyek a legközelebb állnak ahhoz, hogy az Európai Unió teljes jogú tagjaivá váljanak – mondta Ursula von der Leyen pénteken Belgrádban. Az Európai Bizottság elnöke szerint az Európai Unió Szerbia első számú kereskedelmi partnere és befektetője, ez a kapcsolat pedig egyre fejlődik, a következő évtől pedig a nyugat-balkáni ország is az Egységes Euró Fizetési Övezet (SEPA) részévé válhat, ami könnyebbé és gyorsabbá teszi majd a pénzügyi műveleteket. Ursula von der Leyen arra is kitért, hogy a nyugat-balkáni térség gazdaságát közelíteni kell az EU gazdaságához, és a térség piacát integrálni kell az uniós piacba. „Az elv nagyon egyszerű. Mi megnyitjuk az ajtót a szerb vállalatok előtt bizonyos szektorokban. Cserébe reformokra van szükség a tisztességes piaci feltételek kiépítése érdekében, amelyeket további uniós befektetésekkel fogunk támogatni” – mondta. A közös sajtótájékoztatón Aleksandar Vučić szerb köztársasági elnök elismerte, hogy reformintézkedésekre van szükség a jogállamiság, kifejezetten az igazságszolgáltatás és a bírósági ügyek hosszát illetően. Emellett rámutatott arra, hogy Szerbia számára nagyon fontosak azok az infrastrukturális projektek, amelyeket az Európai Unióval közösen hajt végre. Szerbiával 2014 januárjában kezdődtek meg a csatlakozási tárgyalások, és a 35 tárgyalási fejezetből eddig huszonkettőt nyitottak meg, a legutóbbit 2021 decemberében. Aleksandar Vucic reményét fejezte ki, hogy Szerbia még az idei évben megnyithat egy újabb fejezetcsomagot. Ursula von der Leyen a tervek szerint pénteken találkozott volna Milos Vucevic szerb miniszterelnökkel is, ám a találkozót lemondta azt követően, hogy kiderült a szerb kormányfő a nap során megbeszélést folytatott Makszim Resetnyikov orosz gazdaságfejlesztési miniszterrel a szerb-orosz gazdasági és politikai kapcsolatok erősítéséről. (MTI) ", "site": "https://telex.hu/rovat/kulfold"}
{"title": "\n        „Az utolsó csepp a pohárban az ügyeleti rendszer bevezetése volt” – 13 év után hagyja el praxisát egy érdi háziorvos\n       ", "body": "\n„Az utolsó csepp a pohárban az  ügyeleti rendszer bevezetése  volt” – mondta Dr. Beta Borbála érdi háziorvos, aki 13 év után után hagyja el a praxisát, és az állami alapellátás helyett a magánellátásban, üzemorvosként fog elhelyezkedni. Mint mondja, ugyanazért a fizetésért így csak heti négy napot kell dolgoznia, és azt a szakmát űzheti, amit igazán szeret. Úgy véli, a kormány bármikor tovább növelheti a háziorvosokra rótt terheket. „Hogy a kétszer hat óra ügyeletből mikor lesz négyszer hat és ötször hat. És ami nagyon fontos nekem, hogy mikor fogják bevezetni, hogy gyerekeket kellejen ellátnom, mert azt biztos, hogy nem vállalnám” – mondta a Deutsche Welle riporterének. A riportban megszólalt Dr. Bózsik Attila ortopéd sebész is, aki 17 évig dolgozott a Honvédkórházban, de ma már teljes állásban a Doktor24 magánegészségügyi szolgáltató orvosa. Elmondása szerint nem az anyagiak vezérelték elsősorban, amikor elhagyta az állami rendszert. „Nem a több pénzért jöttem ide, hanem a szakmáért és a nyugalomért. Nem akarok többet szembeszéllel haladni” – mondta. A videó a Deutsche Welle és a Telex együttműködésének keretében jelent meg. ", "site": "https://telex.hu/rovat/belfold"}
{"title": "\n        More people support free press in Hungary than ever before\n       ", "body": "\nThe existence of Telex is crucial for Hungarian press freedom and media pluralism. Nobody had ever launched a news site from scratch with a staff this big before, relying only on  readers’ support . The fact that so many people had taken a stand by this cause in such a short time proves that Hungarians need fact-based, credible information, as there are fewer and fewer places where they can get them. Space for independent outlets on the Hungarian media landscape is getting smaller and smaller, and this affects the citizens’ freedoms as well, it hurts democracy, which is why we decided to draw up an ambitious plan and create a large, independent, free news site. We report the facts so readers can make up their own minds. „The donation campaign’s feedback has so far reinforced our belief that our work, our knowledge, our articles, and our videos are needed. Thanks to the donations, Telex will be up and running in a couple of weeks. We will manage our resources responsibly, smartly, and conservatively, so our operation for the first couple of months is already secure thanks to the support from our readers. We will publish regular updates on how we will be using the donations and how we are holding up financially. Our goal is to create a sustainable business model that would secure the existence of Telex for years to come,” said editor-in-chief Veronika Munk, former deputy editor-in-chief of Index. ", "site": "https://telex.hu/rovat/belfold"}
{"title": "\n        11 főtanácsadója van a főpolgármesternek, Gál J. Zoltán kapja a legmagasabb fizetést\n       ", "body": "\nBruttó 1,95 millió forintos havi fizetéssel Gál J. Zoltán marad a főpolgármester legjobban fizetett főtanácsadója – derült ki a  444.hu  által közérdekű adatigényléssel kapott adatokból. Karácsony Gergely 11 főtanácsadót nevezett ki október 15-től, köztük van a főpolgármester mellett évek óta dolgozó egykori újságíróból lett MSZP-s politikus Gálon túl Kerpel-Fronius Gábor és Kiss Ambrus korábbi főpolgármester-helyettesek. A kinevezések kapcsolatban állnak az önkormányzati választásokon kialakult patthelyzettel, amelynek következtében Karácsony inkább nem is nevezett meg főpolgármester-helyettest a fővárosi közgyűlés alakuló ülésén, mivel a Fidesszel azonos, 10 képviselőnyi helyet elnyert Tisza Párttal nem sikerült egyezségre jutnia a jelölésekről, Karácsony a saját helyettesét sem választhatta volna meg. A főpolgármesterrel  itt olvashatja  interjúnkat, amelyben beszél a Tisza Párttal való viszonyáról és a főpolgármester-választáson végül a Fidesz támogatottjaként alulmaradt Vitézy Dávidról. Karácsony így nem nevezett meg helyettest az alakuló ülésen, mert ő a főváros eddigi operatív működésének pénzügyi hátteréért felelős Kiss Ambrushoz mindenképp ragaszkodott. (A főigazgatóról  itt olvashatja  portrénkat.) Ő tanácsadóként mostantól 1,55 milliót keres, a 444.hu-nál elmondta, hogy ez az egy fizetése van és azonos korábbi főpolgármester-helyettesi fizetésével. A momentumos Kerpel-Fronius 1,1 milliót keres főtanácsadóként. Tanácsadó maradt Jávor Benedek (1,35 millió), Kendernay János (1 millió), Misetics Bálint és Rauschenberger Péter is (900-900 ezer forint). Az előző ciklusban 46 embert foglalkoztathattak köztisztviselői minőségben, Karácsony szerint viszont most kevesebb ember is elég. Javasolja, hogy a szervezeti működési szabályzatot (szmsz) módosítva csökkentsék a főpolgármester tanácsadói státuszainak számát 15-re. A korábbi 46 fő magában foglalta a frakciók munkatársait is, nem kizárólag a főpolgármester embereiről van tehát szó. A főpolgármester javasolta azt is, hogy a jelenlegi hat frakció 10 főtanácsadói és 10 adminisztratív státusszal rendelkezhessen összesen az eddigi 8 és 9 státusz helyett. Az szmsz módosításáról az alakuló ülésen nem szavaztak, az jövő szerdán kerül ismét a közgyűlés elé. A közérdekű adatigénylésből kiderült az is, hogy az előző ciklus végén, szeptember 30-cal 41 önkormányzati főtanácsadó és tanácsadó jogviszonya szűnt meg a határozott idő lejártával, és 18 ember távozott a hivatalból. Az érintettek nem kaptak jutalmat vagy végkielégítést, ahogy a frakciók mellett dolgozók sem – írta a 444.hu. ", "site": "https://telex.hu/rovat/belfold"}
{"title": "\n        Csalás miatt nyomoznak egy szegedi önkormányzati képviselő ellen\n       ", "body": "\nLemondott család-, szociális és sportért felelős tanácsnoki tisztségéről, illetve a Szegedi Sport és Fürdők Kft.-ben betöltött felügyelőbizottsági tagságáról egy szegedi önkormányzati képviselő, Joób Márton, miután a Nemzeti Adó- és Vámhivatal (NAV) nyomozást indított ellene – írja az MTI. Joób Márton ellen – aki egyébként egy szórólapterjesztéssel foglalkozó céget vezet – a NAV Dél-alföldi Bűnügyi Igazgatósága indított nyomozást bűnszervezetben elkövetett költségvetési csalás gyanúja miatt, a NAV szerint hét társa is volt. A gyanú szerint a csoport 2013 és 2017 között, öt éven át fiktív számlázással csaknem 250 millió forint kárt okozott a költségvetésnek. A Kecskeméti Járásbíróság július 30-án elrendelte a gyanúsítottak letartóztatását, melyet később 90 nappal meghosszabbított. Joób Márton (Összefogás Szegedért) a szegedi polgármesteri hivatal pénteki közleménye szerint az elmúlt két hónapban a tanácsnoki tisztségért őt megillető tiszteletdíjat a Pintér Sándor professzor által vezetett Újszülött Életmentő Alapítvány javára ajánlotta föl. ", "site": "https://telex.hu/rovat/belfold"}
{"title": "\n        Tudósakadémiát terveztek a szegedi palotában, végül a Mathias Corvinus Collegium képzési központja lesz\n       ", "body": "\nSzegeden már több mint hat éve húzódik egy 1896-ban épült belvárosi eklektikus palota felújítása, de közel négy év szünet után az építőmunkások újra dolgoznak a területen, így végre rendeződhet az épület sorsa. A palotát korábban tudósképző akadémiai kollégiumnak kezdtek el átalakítani, de 2020-ban a munkálatok félbemaradtak. Az akkori Innovációs és Technológiai Minisztérium pénzhiánnyal indokolta a projekt leállítását, ám később a Mathias Corvinus Collegium (MCC) számára mégis akadt 1,4 milliárd forint az épület megvásárlására és felújítására. Az országban és a határon túl is terjeszkedő MCC itt fogja kialakítani szegedi képzési központját. Az év első felében kevéssé lehetett látni, hogy dolgoznak a felújításon, az MCC szerint azonban az eredeti ütemtervnek megfelelően haladnak. A Szegeder kérdésére azt írták: a kivitelező 2023 novemberének végén vette át a munkaterületet, és 350 napja van a befejezésre, ami idén november elején jár le. Az építkezés előrehaladása az elmúlt hetekben vált látványossá: újra felállványozták az egykori művelődési házat, szeptember végén pedig egy daru is megjelent a területen, majd október közepére el is távolították a főhomlokzati állványzatot. Az épületet 2018 és 2020 között már egyszer teljesen felállványozták, ezért tűnhet furcsának az arra járók számára, hogy ismét befedték azt kívülről. Az MCC erre azt írta, az állványzatot azért húzták fel újra, mert a tetőn, a párkányzaton és a homlokzaton még hátravan néhány munka: például a tetőablakok beépítése, az ökörszem-ablakok átépítése és a füstmentes lépcsőház szellőzésének kialakítása. Jelenleg a párkányzatok bádogozása és a homlokzat javítása folyik, emellett készül a külső díszkivilágítás, a zászlótartók és a feliratok, de zajlanak a festési munkálatok is. A Szegedi Nemzeti Színház főépülete mellett lévő palotát többször bővítették már széltében és magasságában is az idők során. Az eredeti konstrukciót 1925-ben Ligeti Béla műépítész tervei alapján  emeletráépítéssel egészítették ki,  majd 1926-ban a szomszédos kétszintes épületet is hozzácsatolták, 1943-ban pedig a toldaléképület emeletráépítésével egészült ki a komplexum. A mostani felújítással nem módosítottak külső méretein, hiszen már egy műemléki épületről beszélünk, de belülről teljesen átalakul majd, az MCC legújabb ígéretei szerint 2025 elejére.           Fotó: Szűcs Dániel / Szegeder / Telex Bár az átépítésről nem kaptunk látványterveket, a kiviteli tervdokumentáció alapján biztosan tudható, hogy az elmúlt években már félig átalakított, ám a félbehagyott, eredetileg gimnáziumi diákoknak és egyetemistáknak szánt kollégiumot most szinte teljesen átalakítják. A magasföldszinten található „Nobel-díjas apartmant” reprezentatív tanteremmé alakítják át; az első emeleten a négy darab kétfős kollégiumi szoba helyett egyterű irodát, a galériaszinten pedig tárgyalót és dolgozói szekrényeket alakítanak ki; a második emeleten a kollégiumi funkció meghagyása mellett a közlekedőt kibővítik és egy új közösségi teakonyhát alakítanak ki; a tetőtérben kollégiumi szobák helyett tantermek és hozzá kapcsolódó vizesblokkok lesznek; a belső udvar felé nagyobb üvegfelületet nyitnak; a szuterénszinten, az oldalsó épületszárnyban lévő fitneszterem helyett konyha és személyzeti öltözők, zuhanyzók készülnek, valamint éttermi fogadóteret alakítanak ki. Az 1896-ban épült palota eredetileg a Kereskedelmi és Iparkamara számára készült, 1946-tól, a Kamara megszűnése után az épület színházi raktárként, majd egyetemi kollégiumként is funkcionált. Végül 1968-ban lett művelődési központ, mely funkciója egészen 2008-ig tartott. A romló állagú, üres épületet a szegedi Nemzeti Tudósképző Akadémia vásárolta meg a 2010-es évek elején, hogy ott elit kollégiumot hozzanak létre diákoknak. Ez végül nem valósult meg, mert a 2017-ben megkezdett építkezés 2020-ban pénzhiány miatt leállt. A maximális forráskeretet még 2015-ben határozták meg, az építőipari költségek viszont azóta jelentősen megnőttek, így a korábban elkülönített 2 milliárd forint már nem bizonyult elegendőnek. Az  Átlátszónak az alapítvány korábban azt nyilatkozta , hogy 2020-ban a kivitelezés – amit egyébként a 2019-ben a Fidesz támogatásával polgármesternek is induló Nemesi Pál cége, a Ferroép nyert el – 60–70 százalékos készültségnél állt le. A tervezett tudósképző kollégiumot végül a város  egy másik helyszínére költöztették , egy jóval kevésbé reprezentatív épületbe, ami korábban panzióként működött. A belvárosban félbehagyott palotát 2021-ben vásárolta meg az MCC, hogy oktatási központot alakítson ki benne. 2022-ben még  úgy álltak a tervek , hogy 2024 elejére meg tudnak nyitni, ugyanakkor mára már egyéves csúszásban van a kivitelezés. Az újratervezéshez az MCC Hajós Tibor Pro Architectura-díjas építészt kérte fel, aki a korábbi, félbehagyott munkánál is közreműködött. A tervek elkészülte után kiírt építési tendert végül a Build It és a West Hungária Bau konzorciuma nyerte, utóbbi többségi tulajdonosa Paár Attila, aki korábban Tiborcz Istvánnak, a miniszterelnök vejének üzlettársa volt. Kérdésünkre az MCC azt írta, a költségek a folytatás megkezdése óta nem növekedtek, tehát elég lesz az 1,4 milliárd forint a teljes befejezéshez. Az MCC 2021 óta működik Szegeden, jelenleg is van egy  képzési központja a Tisza Lajos körúton , de az egyelőre nem ismert, mi lesz ezzel az épülettel az új oktatási központ elkészültével. Most több mint 300 diák vesz részt az MCC programjaiban a városban, tízéves kortól a posztgraduális képzésekig. Az új épületben nekik tud majd az MCC oktatási és közösségi helyiségeket, egyetemista diákoknak pedig akár szálláslehetőséget biztosítani – árulták el a Szegedernek. Ezen túlmenően „az épület nyitva áll majd a Csongrád-Csanád vármegyeiek előtt, és ismét a város közéleti és kulturális központjává válik”. Azaz közéleti témákat feldolgozó előadások és kerekasztal-beszélgetések színhelye is lesz, melyek már  most is zajlanak  az MCC jelenlegi központjában, néhány előadásról a  Szegeder is tudósított  korábban. „Az MCC a vidéki központjai létrehozásával értékeket is ment. Azzal, hogy tehetséggondozó centrumokat hoz létre, felújítja, megóvja a nagy múltú, de sok esetben rossz állapotú, elhanyagolt vagy használaton kívüli épületeket. A beruházások következtében az ingatlanok visszanyerik a városban korábban betöltött központi szerepüket” –  írta még tavaly nyáron a Magyar Építőknek  a kormányzati alapítványi bentlakásos iskola. A korábbi tulajdonos, a Szegedi Orvosbiológiai Kutatások Jövőjéért Alapítvány is hasonló célokat tűzött ki, a felújítás mégis félbeszakadt a forráshiány miatt. Az Innovációs és Technológiai Minisztérium akkor nem biztosított további támogatást, és kérdésünkre nem is indokolták meg, miért. Az MCC közel 30 éve működik, és bár korábban is Fidesz-közeli intézményként ismerték,  2020 óta kap kiemelt kormányzati figyelmet , tehát azóta, amikor leállt a szegedi beruházás is, mert elfogyott a pénz a tervezett tudósakadémiai kollégium kialakításához. Az MCC ebben az évben kapott több száz milliárd forintnyi állami támogatást és ingatlanokat a kormánytól. Egy kormányhatározattal a Mol Nyrt. és a Richter Gedeon Nyrt. részvényeinek 10–10 százaléka is az intézményhez került, amely önmagában körülbelül 420 milliárd forintot ér. Vélhetően ezzel a háttérrel vásárolták meg többek között az egykori szegedi iparkamara félbehagyott épületét is, de nem Szeged az egyetlen, ahol meglehetősen patinás, üresen álló ingatlanokhoz jutott az MCC: ugyanígy jártak el  Pécsett  a Nemzeti Kaszinóval, vagy  Miskolcon  az Avas szállóval. Debrecenben a többi vidéki helyszínnél vélhetően  jóval több pénzből az Aranybika szállót vették meg , melyet a tervek szerint egy új épületszárnnyal is bővítenek majd a szomszédban álló szocialista modern épület lebontásával. Mostani hír, hogy Győrben a  Kis Hiltonként is emlegetett Konferencia Hotelt  2 milliárd forintért újítja fel az MCC. Ezt az épületet még 1,5 milliárdért vették meg 2021-ben. A szerző a  Szegeder  újságírója. A cikk a Szegeder és a Telex együttműködésének keretében jelenik meg a Telexen is. ", "site": "https://telex.hu/rovat/belfold"}
{"title": "\n        Vezet is, meg nem is: a Fidesz nyakán a Tisza, de távolságtartással kell figyelni a közvélemény-kutatásokat\n       ", "body": "\nOktóber 23-án jelent meg a  21 Kutatóközpont Partizán által megrendelt felmérése , amire érhető módon sokan felkapták a fejüket: a biztos szavazók között bár hibahatáron belül, de a Tisza került az első helyre, megelőzve a Fideszt, amire egy-két 2021-es eset kivételével utoljára 18 éve volt példa. Időközben megjelent két másik kutatás is: az egyik tovább erősíti a Tiszát, a másik teljesen ellentmond ennek. De akkor hogyan kell értelmezni az adatokat? Miért nem jelenthető ki, hogy a Tisza vezet? Két valóság van a közvélemény-kutatásoknál is? A Momentumnak is dolgozó  21 Kutatóközpont mérése  szerint a  biztos részvételt ígérő választók  körében a Tisza 42, a Fidesz 40 százalékon áll, míg a teljes népességnél 29-26-ra a Fidesz vezet. A többi párt mind az 5 százalékos bejutási küszöb alatt, vagy annak környékén táncol. Az MSZP-nek is dolgozó  Publicus Népszavának készített csütörtöki kutatása szerint  már mindkét kategóriát vinné a Tisza. Szerintük a  teljes népességben  Magyar Péterék 24, a Fidesz pedig 23 százalékon áll. A választási részvételüket biztosra ígérők, és pártot is választók csoportjában pedig 39-37 százalék az arány a Tisza Párt javára. Eközben a szintén csütörtökön megjelenő, a rendszeresen kormányközeli megbízásokat kapó  Nézőpont Intézet kutatása  a  biztos szavazók  körében 49 százalékra hozta ki a Fideszt, és mindössze 34 százalékra a Tiszát, azaz a Fidesz fénykorához közeli eredményt mérték a kormánypártoknak. Az ő kutatásuk szerint a  teljes népesség körében  is magasan vezetnek a kormánypártok: 36 százalékon áll a Fidesz, 25-ön a Tisza. Fontos a módszertan és a kutatások összehasonlítása A módszertani kérdésekről a 21 Kutatóközpont vezetője, Róna Dániel az október 23-án megjelent kutatást megrendelő  Partizánnak beszélt . A 21 Kutató például egy úgynevezett hibrid módszertant használt: itt részben SMS-ekben kiküldött linken keresztül tudták az emberek a preferenciáikat bejelölni, másrészt telefonos megkeresésekben lehetett válaszolni. Ezek mellett súlyoztak. Ezzel a módszertannal az utóbbi években már dolgoztak a kutatócégnél, köztük egy június 9-én megjelent kutatásban is, mikor  közel pontosan sikerült mérniük  az  EP-választás eredményét . Ezen a rendszeren mostanra valamennyit finomítottak is. Róna elmondta, hogy Magyarországon újszerű a „push to web” azaz, hogy offline keresnek meg embereket és egy online kérdőívre terelik be őket. Ez a módszer itthon még kevésbé, de például az Egyesült Államokban már elterjedt. Gondoltak azokra is, akik nem feltétlen tudnak egy online ívet kitölteni. A 65 év felettiek körében volt egy telefonos kiegészítése is a kutatásnak, mivel ebben a korosztályban lehet a legnagyobb probléma egy online kérdőív kitöltésével. A módszertan és a megrendelő/finanszírozó nyilvánossága mellett is megfogalmazódnak kritikák, amik arról szólnak, hogy a közvélemény-kutatás nem alkalmas az érdemi preferenciák bemutatására. Róna Dániel szerint jó, ha egy médiacsatorna rendeli meg a kutatást, mert ezzel eloszlatható az a feltételezés, hogy ők a Tisza érdekeit szolgálják. Ő is kiemelte azonban, hogy a teljes képért érdemes több kutatást is megnézni. „Például az tény, hogy a biztos szavazók között jobban áll a Tisza, mint a teljes népességben, mert lelkesebbek, elkötelezettebbek a támogatói. Ez a Medián, a Závecz és az Idea kutatásból is kiderült” – mondta. Ahogy szerinte az is látszik a tendenciákból, hogy csökken a különbség a Fidesz és a Tisza között. A Publicus és a 21 Kutatóközpont kutatásában közös, hogy mindketten 1000-1000 embert kérdeztek meg, és felméréseik a teljes lakosságra nézve reprezentatívak, tehát a minta leképezi a 18 évesnél idősebb lakosságot nem, kor, lakóhely és iskolai végzettség szerint. Különbség viszont, hogy a 21 Kutató a KSH 2022-es népszámlálási adataival súlyozott lakóhely, nem, kor és végzettség szerint, míg a Publicus a mintavételből eredő torzulásokat a KSH 2016-os népszámlálásának adatain alapuló súlyozással korrigálta. Emellett a Publicus maradt a hagyományos telefonos felmérésnél a 21 online kérdőívével szemben. A kapott eredményeknél a hibahatár 3-3 százalék volt. Ezzel a cikkben később részletesen is foglalkozunk. Módszertan szempontjából a Nézőpont kutatása viszont tartalmaz egy érdekességet. Az intézet azokat a „rejtőzködő szavazókat”, akik valamilyen okból nem mondják meg pártpreferenciájukat, egyéb válaszaik alapján „statisztikai módszerrel” azonosították be. Ennek a módszernek a részleteiről mást nem tudni, így ez önmagában is tartalmaz némi titokzatosságot. A módszertanról ők még annyit közöltek, hogy a kutatás 1000 ember telefonos megkérdezésével készült, mintájuk pedig reprezentatív a 18 évesnél idősebb lakosságra nem, kor, régió, településtípus és iskolai végzettség szerint. Nem feltétlenül vezet a Tisza: nagyon fontos a hibahatár Sok elemző és kutató is igyekszik felhívni arra a figyelmet, hogy a kutatások hangzatos címei mellett figyelni kell a hibahatárra is. Róna Dániel arról beszélt a Partizánnak, hogy a Tisza épp most 2 százalékponttal a Fidesz előtt van a biztos szavazóknál, ami hibahatáron belüli különbséget jelent. A biztos szavazóknál a 100 százalék az, aki biztosra mondta a választási részvételét. Ez 640-et jelentett az általuk megkérdezett 1000 emberből, azaz 64 százalék mondta biztosra a választási részvételét. A maradék 36 százalék (360 ember) pedig csak valószínűleg menne el, vagy valószínűleg nem venne részt a szavazáson, ők így nem is szerepelnek ebben a részben. A Fidesz egyébként pont az ő körükben népszerűbb, jegyezte meg Róna. Külön felhívta a figyelmet, hogy a 21 Kutatóközpont kutatásában a  biztos szavazóknál  például 4 százalékpontos a hibahatár. Ennek a figyelembevételével a kutatás eredménye a biztos szavazók körében azt jelenti, hogy az a 42 százalék, amit a Tiszának mértek, az valójában 38 és 46 százalék között van. Ezzel a plusz-mínusz 4 százalékkal pedig a Fidesznek mért 40 százalék valójában 36 és 44 között van. Éppen ezért Róna Dániel szerint itt sávokat is lehetne közölni, amire már nemzetközi példák is vannak. Hozzátette: a kisebb pártoknál kisebb a hibahatár is, a 2 százalékra mért Momentumnál például kevesebb mint fél százalékpont. Más a helyzet a  teljes népesség körében  nézett adatoknál, ahol a 3 százalékpontos hibahatár mellett a Fidesz vezet a Tisza előtt 29-26-ra. De a hibahatárt figyelembe véve itt más számok jönnek ki. Sokan vannak a bizonytalanok is: a megkérdezettek 28 százaléka annak vallotta magát. A 2022-es választáson a Fidesz tudott a bizonytalan kategóriából több embert megszólítani. Róna szerint ráadásul a Tisza már sok párt nélkülit megmozgatott, a maradékot már picit nehezebb lesz. Egyenlő arányban látja esélyesnek a Fideszt és a Tiszát a bizonytalanokból való növekedésre.         Orbán Viktor október 23-i beszéde közben a Millenárison – Fotó: Hevesi-Szabó Lujza / Telex Egy most vasárnapi választáson a 2 százalékpontos Tisza-előny nem is lenne elég a Fidesz legyőzéséhez. Ha csak két párt jutna be, akkor a Fidesznek lenne több mandátuma, mert a választási rendszer sok szempontból nekik kedvez. Ennek oka, hogy  minél kisebb egy választókerület, annál inkább fideszes  – ezt korábban direkt alakíthatták így. A lényeg, hogy a fideszes választók kevesebben tudnak megválasztani egy képviselőt, mint az ellenzéki szavazók. Mi történt most? Mi változott 2022 óta? A Partizán beszélgetésében kitértek arra az időszakra is, mikor 2021-ben az ellenzéki előválasztás után, illetve a következő hónapokban a Fidesz elé mérték az összefogás pártjait. Róna Dániel szerint annyiban más most a helyzet, hogy nem sok kisebb pártról beszélünk, ahol a pártok között is vita van, hanem egyről. „Az egy óriási különbség, hogy a Fidesz ellenfele egy egységes egésznek tekinthető” – mondta. Róna szerint az is látszik, hogy a Tisza már nemcsak az ellenzéki törzsközönségnek akar megfelelni, hanem a Fidesz felé húzó és a bizonytalan szavazóknak is. A kutatásoknál az is befolyásoló tényező, hogy a Tisza, illetve az arcát adó Magyar Péter nem egy lassan építkező politikus, hanem gyakorlatilag a semmiből lett hetek alatt országszerte ismert közéleti szereplő. Akadnak erre külföldi példák, amiket idén áprilisban a  Válasz Online gyűjtött össze : Szlovénia jelenlegi miniszterelnöke három hónappal a választás előtt lépett színre, de több szomszédos országban alakult hasonlóan a helyzet. Ezekből a példákból az látszik, hogy kevés hirtelen feltörekvő sztárpolitikus tud hosszabb távon is az élvonalban maradni. Ott van Robert Golob, Szlovénia miniszterelnöke, aki 2021 novemberében távozott az ország fontos energiacégének éléről, 2022 januárjában pedig már egy ellenzéki pártot vezetett, majd néhány hónappal később megnyerte a választást. Népszerűsége azóta megkopott, a júniusi EP-választáson már csak másodikak lettek, az Orbán-barát Janez Jansa pártja visszavette a vezetést. Csehországban Andrej Babiš 2012-ben elitellenes pártot alapított, másfél év múlva új pártjával második lett közel 19 százalékkal, és pénzügyminiszter lett belőle. A 2017-es választást már meg is nyerte, miniszterelnök lett. A 2021-es választást viszont már elbukta, de azóta is fontos szereplő a cseh politikában, újra egyre népszerűbb. A Fidesznél nyugodtak, de valahol mégsem A Fidesz politikusai rendre arról beszélnek, hogy ők vagy nem foglalkoznak közvélemény-kutatásokkal, de ha mégis, akkor az ő belső számaik mást mutatnak. „Mi nagyon nyugodtak vagyunk” –  mondta Gulyás Gergely  a Závecz kutatására reagálva, ami már közel mérte Tiszát a Fideszhez. A miniszter szerint az ilyen kutatások „választások között politikai célokat szolgálnak”, majd hozzátette: ők is rendelnek ilyen kutatásokat és nagyon nyugodtak. Kocsis Máté frakcióvezető a 21 Kutatóközpont és a Publicus a felmérése után pedig  gúnyosan annyit írt : „Birtokomba került Pulai András [a Publicus vezetője] jövő februári mérése, amiben a DK 47, a Tisza 65, a Fidesz 6 százalékon áll” (...) a tendenciákat figyelve 2026-ig a Fidesz elérheti a mínusz 17-18 százalékos eredményt is„. Kovács Zoltán államtitkár is azt magyarázta szerdán az Indexnek, hogy az ilyen felmérésekkel nem kell foglalkozni, ugyanis ezek szerinte pártpolitikai célokból készülnek. Kovács szerint az nem számít, hogy a felmérést nem egy párt rendelte meg, hanem a Partizán nevű YouTube-csatorna, ugyanis szerinte a Partizán nyilvánvalóan politikai érdekeket szolgál ki. Bár a kormánypárti politikusok nyugalomról beszélnek, és gúnyosan foglalkoznak a kutatásokkal, a hozzájuk közel álló médiatermékek igyekeztek darabjaira szedni a 21 Kutatóintézet felmérését. A Mandiner több cikkben is magyarázta, hogy ” mi a baj a balos kutatással „, az  Origo szerint  pedig már maga Magyar Péter rendelte meg a felmérést. A Nézőpont csütörtökön megjelent kutatását, amiben a Fidesznek jelentős előnyt mértek, már  kritika nélkül közölték  a kormányközeli oldalak. Politikai érdeket szolgálhatnak és hibáznak is a kutatások Joggal merülhet fel, hogy a kutatások politikai érdekeket szolgálnak, hiszen azok megrendelésre készülnek, és egyesek direkt mérhetnek valakit alul, míg másokat fölül. A közvélemény-kutatások nem csak megmutatják a politikai valóságot, de sok esetben alakítják is azt – erre  Török Gábor hívta fel a figyelmet . ”Amióta a Tisza egyértelmű erősödését lehetett látni a többi kutatásban, várható volt, hogy előbb-utóbb előkerül egy olyan eredmény, amelyet majd – 18 év után először – úgy lehet interpretálni, hogy „vezet a Tisza”. Ennek pedig szerinte politikai jelentősége van, befolyásolhatja a választók döntéseit, de még inkább a politikai szereplők gondolkodását, viselkedését – írta az elemző. Török szerint valójában úgy lehet összefoglalni a helyzetet, hogy nemcsak két Magyarország van, de két közvélemény-kutató valóság is. A Nézőpont, a Fideszt erősebbnek mérő kutatására  reagálva Török annyit jegyzett meg , hogy ”szerencsés ország: nemcsak a pártverseny kétosztatú, de a közvélemény-kutató piac is... Így aztán, ahogy a politikában, a kutatásokban sem kell «tudni» elég „«hinni».” Más dolog, amikor hibásak a mérések. Ilyenre a közelmúltban is akadt példa, bár az idei EP-választáson az országos mérések nem tévedtek akkorát – erről írt a közvélemény-kutatásokkal foglalkozó  Vox Populi  is. Ők idézték fel, hogy a helyi mérések „állatorvosi lova” például a zuglói választás volt, ahol a regnáló szocialista polgármester, Horváth Csaba nemcsak a Fideszből, hanem az ellenzékből is kihívót kapott, a momentumos Rózsa Andrást. Több kutatás is készült a kerületben, amikben javarészt sokkal jobb eredményeket mértek Horváth Csabának, aki aztán végül elbukta Zuglót, Rózsa és a fideszes jelölt mögött a harmadik helyen végzett a kerületben. Az elmúlt években a 2022-es választás eredményét sikerült a legkevésbé előrejelezni, sokan indokolják ezzel, miért nem bíznak a kutatásokban. Ekkor a közvélemény-kutatók javarészt csak  néhány százalékpontos eltéréseket mértek  az ellenzéki tábor és a Fidesz között, sőt a 2022-es választás napján még a kormányközeli Nézőpont Intézet vezetője is arról beszélt, hogy  valószínűtlennek tart egy újabb kétharmadot . Az utolsó kutatások többsége akkor 5-10 százalékos előnyt mért csak a kormánypártoknak, sőt a Publicus néhány nappal a választások előtt 47-47-re mérte a Fideszt és az ellenzéket. A kormánypárt viszont a válságok, az összefogott ellenzék és az általános bizonytalanság közepette is  akkora győzelmet aratott, hogy az „a Holdról is látszott” . Nem a kutatási adatokban látszó 5-10 százalékot verték az összefogott ellenzéki pártokra, hanem majdnem húszat. ", "site": "https://telex.hu/rovat/belfold"}
{"title": "\n        Kétmilliárd forintból újítják fel a Heim Pál Országos Gyermekgyógyászati Intézetet\n       ", "body": "\nKözel kétmilliárd forint állami támogatásból megújul a Heim Pál Országos Gyermekgyógyászati Intézet, fejlesztik a kórtermeket, osztályokat, és lecserélik a berendezéseket is – jelentette be Nagy Anikó, az intézet főigazgatója pénteken a közmédiában. Többek között javítják és kifestik a falakat, cserélik a padlóburkolatokat, vizesblokkokat és a szanitereket, valamint elhárítják a fűtés- és világításrendszer hibáit. A fejlesztés érinti a Covid-osztályt is, a koronavírusos betegeket a munkálatok idejére más elszigetelt részlegre költöztették, de az ellátás zavartalan, van elég kapacitás. Nagy Anikó elmondta, hogy várhatóan 2021 végéig tart a felújítás, amelynek köszönhetően nő az intézetben kezelt gyerekek biztonsága. ", "site": "https://telex.hu/rovat/belfold"}
{"title": "\n        Első fokon pert nyert a DK az Államkincstárral szemben\n       ", "body": "\nElső fokon pert nyert a Demokratikus Koalíció a bíróságon a 2022-es kampányfinanszírozási ügyben. Az ítélet szerint a NAV és az Államkincstár törvénytelenül inkasszózta a DK számláját – írta a párt szombati közleménye. Az ügy előzménye, hogy tavaly decemberben az Állami Számvevőszék  közel 90 millió forintos bírságot  szabott ki a DK-ra a 2022-es országgyűlési választás külföldi támogatásai miatt. (Erről bővebben  ebben a cikkben  olvashat.) A bírság első felét,  43 és fél millió forintot idén nyáron vonták le  a párt működését biztosító állami támogatásból. A DK a többi ellenzéki párthoz hasonlóan tagadta, hogy jogszabályt sértettek volna a kampányban, a büntetést sem ismerték el, ezért a bírósághoz fordultak. Az elsőfok számukra kedvező ítéletét így kommentálták: „A Demokratikus Koalíció bizonyíthatóan soha nem kért, soha nem kapott, és soha nem használt fel külföldről származó támogatást. Az Államkincstár törvénytelenül vont le a DK számlájáról 43,5 millió forintot, és ezt most a bíróság is megerősítette. Állunk elébe a további fordulóknak, mert tudjuk: az igazság a mi oldalunkon áll.” Hozzátették, hogy minden lehetséges jogi eszközt be fognak vetni annak érdekében, hogy „visszaverjék az Orbán-kormány eddigi legdurvább támadását a DK ellen”. Az Állami Számvevőszék a hírre reagálva azt előzményekkel kapcsolatban azt közölte, hogy megállapították: a DK a Párttörvény rendelkezéseit megsértve 43.756.000 tiltott vagyoni hozzájárulást fogadott el. Erről az ÁSZ a Magyar Államkincstárt 2024. február 28-án értesítette. „A Demokratikus Koalíciónak a tiltott párttámogatás összegét a Párttörvény 4. § (4) bekezdése alapján a központi költségvetésbe be kellett volna fizetnie, ez azonban nem történt meg. A Magyar Államkincstár mindig a hatályos jogszabályoknak megfelelően jár el, ez alapján az ügyben az állami adó- és vámhatóságot az adók módjára történő behajtás érdekében köteles volt megkeresni, melyről határozatot hozott. A Magyar Államkincsár ugyanakkor a tiltott párttámogatások ügyében nem mérlegelheti és vizsgálhatja felül az ÁSZ részjelentésében rögzített megállapításokat és nincs is hatásköre a ÁSZ részjelentésben megállapított visszaéléseknek hatósági eljárás keretében történő vizsgálatára” – írták. Közölték azt is, hogy a Kincstár az írásbeli döntés kézhezvételét követően jogorvoslattal fog élni a bíróság döntésével szemben. ", "site": "https://telex.hu/rovat/belfold"}
{"title": "\n        „Örömmel és szeretettel” várja Lázár minisztériuma Márki-Zayék pályázatát a Wenckheim-kastélyra\n       ", "body": "\n„Szeretettel várjuk Hódmezővásárhely elképzelését a szabadkígyósi Wenckheim-kastélyra október 31-éig. Szerintem nagyon komoly esélye van Hódmezővásárhely városának, hogy egy kastéllyal gazdagodjanak a helyi adófizetők” – írta a vásárhelyi kormánypárti lap, a  Promenad24 megkeresésére  Csepreghy Nándor, az Építési és Közlekedési Minisztérium parlamenti államtitkára és miniszterhelyettese. A portál azután kereste meg a minisztériumot, hogy a vásárhelyi önkormányzat heves viták közepette kedden megszavazta:  pályázatot nyújt be  a szabadkígyósi Wenckheim-kastélyra a kormány  kastély-örökbefogadási programjában . Lázár János helyettese szerint a minisztérium „örömmel és szeretettel” várja a hódmezővásárhelyi önkormányzat pályázatát, viszont a félig felújított ingatlan fejlesztésére a következő években még 8–10 milliárd forintot kell fordítania majd „az új, tőkeerős tulajdonosnak”. „Hódmezővásárhely pályázata abszolút örömteli, hiszen azt mutatja, hogy az önkormányzat meg szeretné finanszírozni a szabadkígyósi kastély befejezéséhez szükséges pénzmennyiséget” – írta a lapnak a miniszterhelyettes, majd úgy folytatta, hogy „örömmel tölt el bennünket, hogy a vásárhelyi önkormányzat a helyi lakosok pénzéből 8–10 milliárdot ilyen fontos célokra tud és akar is költeni”. A válasz szerint ők abszolút nyitottak arra, hogy lefolytassák a szükséges tárgyalásokat a várossal, hiszen ha „ekkora fejlesztési forrásuk van szabadon, az minden jogalapot megad arra, hogy egy sikeres pályázatot adjanak be, s az üzemeltetés költségeit is viselni tudják”. Csepreghy hozzátette, hogy az örökbefogadónak az üzemeltetésen túl az eddig meglévő közfunkciók működését is meg kell oldania, például hogy a kastély parkja a szerződésben foglalt minőségben az év minden napján látogatható legyen, illetve a kiállításokat is üzemeltetni és fejleszteni kell. A miniszterhelyettes megjegyezte, a maga részéről nehezen tartja elképzelhetőnek, hogy egy önkormányzat, egy testület vagy egy polgármester ne kellő végiggondoltság mellett adna be egy ilyen pályázatot. „Csepreghy úr Lázár János beosztottja, aki mindenben főnöke utasításai szerint jár el” – mondta a Szegedernek Márki-Zay Péter, Hódmezővásárhely polgármestere. Szerinte nyilvánvaló, hogy a miniszterhelyettes nyilatkozatának a célja a vásárhelyi adófizetők és választópolgárok elriasztása, „ezzel akar nyomást gyakorolni az önkormányzatra és a képviselőinkre, hogy ne merjük megzavarni Lázár János szépen eltervezett kastélylopási hadműveletét”.         A Wenckheim-kastély parkja 2023 májusában – Fotó: Szűcs Dániel / Szegeder / Telex Márki-Zay úgy látja, hogy ez a szándék érhető tetten abban is, hogy a 3 milliárdból felújított kastély még hátralévő munkálatait „a Lázár urat ismerve már eleve túlárazott eddigi munkálatok többszörösére taksálja” Csepreghy, de ez a részletes költségvetés ismerete nélkül nem tűnik logikusnak a polgármesternek. Márki-Zay korábbi, a közgyűlésen tett nyilatkozata szerint a kastély évente 250 millió forintos működési költsége kitermelhető, és az épület is gazdaságosan üzemeltethető lenne. „A közgyűlésünkön Szél István fideszes képviselő, Lázár János kampányfőnöke szó szerint ugyanazokat az érveket ismételgette a vitában, mint amit a Lázár-sajtó más-más szereplők szájába adva, de egyértelműen Lázár gondolatait szajkózva ismételget napok óta.” Márki-Zay szerint csak az biztos, hogy „Lázár János kétségbeesetten igyekszik elrettenteni bennünket attól, hogy az egyszer már kútba esett kastélylopását megakadályozzuk”. A polgármester úgy véli, továbbra is az a magyar nemzet érdeke, hogy „az ország egyik legszebb kastélya ne kerüljön közpénztolvaj NER-lovagok markába, hanem maradjon köztulajdon”. A Lázárhoz köthető „kastélytörvény”, vagyis a magyar kastélyok privatizációja országosan is nagy vitákat váltott ki korábban. Novák Katalin még köztársasági elnökként többször is visszaküldte normakontrollra, a javított változatot végül idén júniusban fogadta el a Parlament. Ez a törvény adott lehetőséget arra, hogy augusztusban több, műemléki védelem alatt álló épület is  felkerüljön az eladásra szánt ingatlanok listájára , köztük az Alföld egyik legszebbjeként emlegetett szabadkígyósi Wenckheim-kastély is. A Hódmezővásárhelytől több mint 70 kilométerre található ingatlan megszerzését a Békés vármegyei  Szabadkígyós is fontolgatja . Ők is kikérik a pályázati dokumentációt, de majd a részletek megismerése után döntik el, hogy versenybe szállnak-e érte. A kastélytörvény értelmében állami tulajdonú kastélyok, kúriák, udvarházak, parkok, kertek, illetve az ezekhez tartozó ingóságok tulajdonjoga átruházható lesz magánszereplőknek, vállalatoknak. Lázár János  a Telex podcastjában azzal indokolta a kormányzati tervet , hogy noha az állam a tulajdonosa a műemlék épületeknek, de arra nem alkalmas, hogy jó gazda legyen. Lázár szerint a programba a legtőkeerősebb hazai vállalatok, a Mol, az OTP, a Richter, a Bankholding vagy a 4iG is be fog szállni, és a pályázó önkormányzatoknak velük kell felvenniük a versenyt. A létesítményeket átvevő új tulajdonosoknak vállalniuk kell, hogy az ingatlanok állagromlását megelőzik, és fenntartják azok közfunkcióját: a kastélyparkoknak évente legalább 300 napig ingyenesen látogathatónak kell lenniük, és a kastélyokban őrzött közgyűjteményeket is be kell mutatni. A próbaévben nyolc nemrég felújított kastélyra írtak ki pályázatot,  januártól további 40-et hirdetnek meg , amelyek közül többet EU-s és állami közpénzmilliárdokból újítottak fel az elmúlt években (gyakran kormányközeli vállalkozók). A bírálók szerint a frissen megmentett épületeket magánjogi szereplőknek szerveznék ki, azaz ezek hasonló modellben veszítenék el közvagyonjellegüket, mint például az egyetemi campusok. A szerző a  Szegeder  újságírója. A cikk a Szegeder és a Telex együttműködésének keretében jelenik meg a Telexen is. ", "site": "https://telex.hu/rovat/belfold"}
{"title": "\n        1322 új fertőzöttel csúcson a hazai fertőzésszám\n       ", "body": "\n(Ez a cikk először  a Telex Fecebook-oldalán jelent  meg október 2-án.) Az elmúlt 24 órában 1322-vel nőtt Magyarországon a járvány kezdete óta beazonosított koronavírusos fertőzöttek száma. Ez a napi esetszámokat nézve rekord, eddig szeptember 19-én volt a legmagasabb szám, akkor 1070 új fertőzöttet regisztráltak. Elhunyt 17 beteg, ez is rekord, egy nap alatt ilyen sokan eddig mindössze egyszer, április 19-én haltak meg. 21 484 az aktív fertőzöttek száma, 740 koronavírusos beteget ápolnak kórházban, tegnaphoz képest 17-tel csökkent a számuk. A kórházban ápoltak közül 47-en vannak lélegeztetőgépen, ez öttel kevesebb, mint tegnap. Nagyon aggasztónak látja a járványhelyzetet Jakab Ferenc, a pécsi virológuscsoport vezetője, akit tavasszal neveztek ki a kormány koronavírus-kutatócsoportjának élére. „Ha ilyen tendenciában rohanunk gyorsvonatként a vesztünkbe, akkor nagyon gyorsan ki fogjuk meríteni az egészségügyi kapacitásainkat, és baj lehet belőle” – mondta. Jakab szerint „ha minden így marad, és komolyabb intézkedések nem történnek”, akkor a következő egy hónapban drasztikusan emelkedni fog a fertőzésszám. Kritizálta az október elsejétől bevezetett, kötelező iskolai lázmérést is, aminek „sem szakmailag, sem járványügyileg nincs semmi értelme, irreleváns döntés”. Az oxfordi vakcinafejlesztést tartja a legígéretesebbnek, Magyarország is ebből foglalt le ötmillió darabot, abban bízik, hogy 2021 első felében itthon is megkezdődhetnek a tömegoltások. Koronavírusos lett Donald Trump  amerikai elnök és felesége, Melania Trump is. Csütörtök este derült ki, hogy az elnök egyik közeli tanácsadója elkapta a fertőzést, ezért tesztelték Trumpot és a feleségét is, az eredmények péntek reggelre lettek meg, a hírt a Twitteren jelentette be az elnök. Megnyitották a kiskunhalasi mobil kórházat , 43 koronavírusos beteget szállítottak át eddig, az épület 150 fő befogadására alkalmas. A betegeket a Kiskunhalasi Semmelweis Kórházból szállították át, vannak közöttük intenzív ellátást igénylők és jobb állapotban lévő, azonban súlyos társbetegséggel küzdő fertőzöttek is. Gulyás Gergely a kormányinfón elmondta, a mobil kórházba Szegedről, Orosházáról, Kecskemétről és Bajáról vezényelnek orvosokat, szakdolgozókat, valamint egyéb kisegítőket. Erdélyben súlyosbodik a járványhelyzet , Kolozsvár, Brassó és Szeben is kifogyott a szabad intenzív terápiás ágyakból. „Nagyon sok eset van. Az intenzív terápiás ágyak tele vannak, nincs több helyünk. Már akkor aggódtam, amikor 35 eset volt naponta, és most elérjük a 90-et is” – idézte Mihai Moisescut, a kolozsvári közegészségügyi igazgatóság vezetőjét a Transindex erdélyi magyar hírportál. Andrea Neculau, a brassói közegészségügyi igazgatóság vezetője azt mondta, mind a 14 intenzív terápiás ágyuk foglalt, további 14 ággyal bővítik a férőhelyeket, eddig ezt „személyi hiányok” miatt nem tudták megtenni. Romániában hétezer koronavírusos beteget ápolnak kórházban, közülük több mint 500 intenzív terápián van. Szerbia felülvizsgálja , hogy valójában hányan haltak meg a koronavírus szövődményeinek következtében a járvány kitörése óta – jelentette be Aleksandar Vučić szerb államfő csütörtökön, miután két nappal korábban az ország vezető járványügyi szakértője arról beszélt, magasabb lehet a halottak száma az eddig közöltnél. Predrag Kon, Szerbia vezető járványügyi szakértője kedden arról beszélt, hogy március és június között háromszor annyian halhattak bele a betegségbe, mint amennyit hivatalosan közöltek, a számítógépes rendszer hibája miatt regisztrálhattak kevesebb halottat. A török kormány beismerte , hogy nem adtak hozzá minden fertőzöttet a hivatalos számokhoz. Az ország egészségügyi minisztere, Fahrettin Koca azt mondta, július 29-e óta nem adták hozzá azokat, akik bár megfertőződtek, de nem mutattak tüneteket. Azt nem árulta el, hogy ők mennyivel növelik a fertőzöttek számát, de szerinte ők teszik ki az esetek nagy többségét. A legtöbb nyugati országban a tünetmentes eseteket is beleszámítják a fertőzöttek számába, mert ők is tovább tudják adni a fertőzést. Itt lehet megnézni a hazai adatokat részletesebben bemutató infografikánkat. ", "site": "https://telex.hu/rovat/belfold"}
{"title": "\n        Bizottságot hozott létre a pápa a Vatikán bizalmas pénzügyeinek ellenőrzésére\n       ", "body": "\n    Öttagú felügyelőbizottság jött létre a Szentszék és Vatikán Állam bizalmas gazdasági és pénzügyi tevékenységének ellenőrzésére és az azokkal kapcsolatos információk védelmére, írja az MTI.\n   \nA felügyelet terve azután merült fel, hogy Angelo Becciu bíboros szeptember 24-én lemondott, miután a vatikáni és az olasz ügyészség is több vizsgálatot indított ellene. A volt bíboros korábban több olyan ügyletet is folytatott, amikben a szentszék nevében vásárolt ingatlanokat, a számítások szerint legalább félmilliárd dolláros hiányt okozva a pápai kasszában. Mint kiderült, Becciu tranzakcióit senki nem felügyelte. A felügyelőbizottság megalapítását szorgalmazta már a júniusban hatályba lépett gazdasági szabályzat is. A testület feladata a gazdasági-pénzügyi tevékenységek ellenőrzése lesz, illetve ők döntenek arról is, hogy mely tranzakciók számítanak bizalmasnak. ", "site": "https://telex.hu/rovat/kulfold"}
{"title": "\n        Feltörték Trump kampánystábjának levelezését az iráni hekkerek, és házalni kezdtek vele\n       ", "body": "\nA republikánus elnökjelölt, Donald Trump már augusztusban azt állította, hogy  iráni hekkerek feltörték  a kampánystáb levelezését. Pár nappal később az FBI jelezte,  hogy Roger Stone emailjeit  egy „külföldi állami szereplő” próbálta feltörni. Roger Stone Donald Trump 2016-os elnökjelölti kampányában dolgozott tanácsadóként. Később hamis tanúzásért, tanúk befolyásolásáért és az igazságszolgáltatás akadályozásáért ítélték börtönre az orosz beavatkozás miatt indított nyomozás eredményeként. Trump elnöki ciklusának végén  kegyelmet adott neki 2020-ban. A  Reuters most arról írt , hogy a megvádolt három fős iráni hekkercsoport elkezdett házalni a megszerzett levelekkel, hogy közzétegye valahogy az ellopott anyagot, miután kezdetben nem érdekelte a legfontosabb médiumokat. Az elmúlt hetekben a hekkerek Trump emailjeit egy demokrata politikusnak kezdték el árulni, aki rengeteg anyagot tett közzé az  American Muckrakers nevű oldalon . A legfrissebb anyag Trump kampánykommunikációját mutatja be külső tanácsadókkal és más szövetségesekkel, és a 2024-es választásokig számos fontos témát vitat meg. David Wheeler, az American Muckrakers alapítója elmondta, hogy az általa megosztott dokumentumok hitelesek és a közérdeket szolgálják. Wheeler szerint a leleplezési szándék vezette, mennyire kétségbeesett Trump kampánya. Ezért ő tényszerű információkkal szolgálja a nyilvánosságot. Arra viszont nem volt hajlandó, hogy megvitassa a dokumentumok eredetét. A Reuters szerint Irán továbbra is elkötelezett, hogy beavatkozzon az amerikai választásokba. Trump csapata is ugyanígy gondolja, de a hírügynökség emlékeztet arra, hogy 2016-ban nem volt ennyire elutasító a külföldi befolyásolással szemben, hanem biztatta az oroszokat, hogy akkori riválisa, Hilary Clinton leveleit szerezzék meg, és adják át a sajtónak. Irán válaszul kijelentette, hogy az amerikai választások elleni hekkelésről szóló hírek megalapozatlanok és teljességgel elfogadhatatlanok, és kategorikusan visszautasítja az ilyen vádakat. ", "site": "https://telex.hu/rovat/kulfold"}
{"title": "\n        Ki kell vizsgálni, hogy miért gyújtotta fel magát az orosz újságíró, üzente az EU egyik szóvivője\n       ", "body": "\nKi kell vizsgálni Irina Szlavina újságírónő tragikus halálát, különösen annak a fényében, hogy milyen nyomás helyeződött rá a tevékenysége miatt Oroszországban – írta Peter Stano, az Európai Unió kül- és biztonságpolitikai szóvivője hétfőn Twitter-üzenetben. Az újságírónő halálát sokkolónak nevezte, és részvétét fejezte ki Szlavina hozzátartozóinak és kollégáinak. Irina Szlavina pénteken felgyújtotta magát Nyizsnij Novgorod központjában, a belügyminisztérium helyi kirendeltsége előtt, és szinte azonnal belehalt sérüléseibe. Öngyilkossága előtt pár órával a Facebook-oldalán bejegyzett üzenetében azt írta követőinek, hogy halála miatt az orosz államot kell okolniuk. Kattintson ide a legfrissebb hírekért!         Fotó: Roman Vladimirov / Sputnik / AFP Szlavina egy kis helyi újság, a Koza Press főszerkesztője volt. Egy nappal korábban arról számolt be közösségi oldalán, hogy rendőrök és nyomozók kutatták át a lakását, ahol állítása szerint a Nyitott Oroszország nevű ellenzéki csoporthoz köthető röpcédulákat, brosúrákat és számlákat kerestek, írta korábban a Reuters. A csoportot a Kreml egyik fő kritikusa, Mihail Hodorkovszkij finanszírozza. Emellett a rendőrök Szlavina és lánya laptopjait, valamint férje mobiltelefonját is lefoglalták. Az orosz nyomozóbizottság közleménye alapján előzetes vizsgálatot indítottak, miután egy nő súlyosan megégett holttestét találták Nyizsnyij Novgorod belvárosában, ám Irina Szlavinát nem nevezték meg. Az orosz ellenzék több tagja is megszólalt az újságíró halála után. Dmitrij Gudkov ellenzéki politikus azt írta Instagram-oldalán, hogy az elmúlt években a biztonsági tisztviselők elképesztő üldöztetésnek vetették alá Szlavinát ellenzéki véleménye miatt. ", "site": "https://telex.hu/rovat/kulfold"}
{"title": "\n        Putyin meg akarta mutatni, hogy nincs annyira egyedül, mint ahogy a Nyugat szeretné\n       ", "body": "\nEzúttal Vlagyimir Putyinnak nem kellett tartania a  nemzetközi elfogatóparancstól  a  BRICS-csúcson , mivel Oroszország volt a házigazdája az eredetileg négy ország által létrehozott, de az elmúlt évben alaposan kibővült klub idei rendezvényének. Tavaly az orosz elnök  inkább nem ment el  a dél-afrikai csúcsra, most azonban hazai terepen fogadta a tagországok – elsősorban Kína és India – népessége, gazdasági súlya és területe alapján hatalmas, de a gyakorlatban kevéssé összehangolt szervezetének tagjait. A kazanyi csúcs a legnagyobb szabású nemzetközi rendezvény Oroszországban az Ukrajna elleni teljes körű invázió 2022. februári megindítása óta. Nyugati országból senki sem érkezett, de az orosz elnök célja az volt, hogy jelezze, nincsen elszigetelve a világtól, annak ellenére, hogy az Ukrajna ellen indított háború miatt nyugati szankciókkal néz szembe. A BRICS papíron hatalmas, de messze van attól, hogy szervezetként globális ellensúlyt képezzen az általa egypólusúnak tartott világrenddel szemben. Ambíciói azonban már láthatók, igaz, ebben a főszerepet nem Moszkva, hanem Peking viszi. Putyin a zárónapon sajtótájékoztatót tartott, beszélt Ukrajnáról, az ukránok és a nyugati titkosszolgálatok szerint az orosz oldalon megjelenő észak-koreai katonákról és arról, bízik-e Donald Trumpban. Moszkva jelezhette, hogy nincs egyedül Nézőpont kérdése, hogy Putyin sikeresen igazolta-e a fórum révén, hogy az ukrajnai háborúval nem csökkent a nemzetközi mozgástere. Az orosz elnök elégedett lehet azzal, hogy a BRICS – az országok angol nevének kezdőbetűi alapján Brazília, Oroszország, India, Kína és a később csatlakozott Dél-Afrika – nemcsak megtartotta a csúcsot a legmagasabb szintű jelenléttel, de a kínai elnök és az indiai miniszterelnök külön is fontos  megbeszélést tartottak  ennek mentén. Erre azóta nem volt példa, hogy az 1,4 milliárdos Kína és az őt népességben  már megelőző  India közötti évtizedes  határvita  a Himalájában négy évvel ezelőtt ismét feszültebbé vált. Emellett a BRICS először fogadta teljes jogú tagként Egyiptomot, Etiópiát, Iránt és az Egyesült Arab Emírségeket, amelyek még  a dél-afrikai csúcson csatlakoztak . A szövetség így 330 millió embert képviselő országcsoporttal bővült immár 3,6 milliárdos összlakosságot képviselő fórummá. Ráadásul a csúcs csütörtöki napjára szervezett BRICS+ nevű zárórendezvényen összesen 37 ország képviselője volt jelen, köztük Szaúd-Arábia külügyminisztere, Bolívia és Törökország elnöke. Recep Tayyip Erdoğan  az ankarai terrortámadás  miatt a tervezettnél gyorsabban utazott haza, de a találkozón részt vett. Ankara idén szeptemberben jelezte tagfelvételi kérelmét a BRICS-be. Emellett több nemzetközi szervezet is képviseltette magát, jelen volt az ENSZ főtitkára is. António Guterres arról beszélt, el kell érni, hogy a „világ egy nagy családként éljen”. Putyin a találkozó csütörtöki zárórendezvényén erre reagálva sajátos értelmezést adott a családnak és az Ukrajna ellen folytatott háborújának is: „Már egy nagy családként élünk, de a családokban is előfordul verekedés” –  idézte  az orosz elnököt a TASZSZ. A kazanyi találkozó tehát megfelelt annak a célnak, hogy Putyin jelezze, van kapcsolata a külvilággal, és vendégek sorának jelenléte alkalmas volt a Kreml fő üzenetének alátámasztására is, amely szerint többpólusúvá kell válnia a Moszkva szerint most egypólusú, nyugati dominanciájú világrendnek. Arról, hogy a főként autoriter rezsimek által vágyott multipoláris világ mivel járna – mit jelentene például Magyarországnak –,  ebben a cikkünkben  olvashat bővebben. A BRICS ugyan intézményesül, de ezzel együtt a Moszkva által várt új világrend messze van. Az ezredforduló utáni évtizedben Brazília, Oroszország és Dél-Afrika valóban gyors növekedést produkált, ám ezt inkább a magas világpiaci nyersanyagáraknak köszönhették, mint a jó gazdaságpolitikának. A magas nyersanyagáraknak viszont a 2008-as válság utáni pangás véget vetett, és az egykori feltörekvő sztároknak azóta sincs B tervük. Emiatt Brazília, Oroszország és Dél-Afrika világgazdasági súlya  nemhogy nőtt volna, de csökkent is az elmúlt évtizedben . A BRICS súlyáról, szerkezetéről, esélyeiről  ebben az elemzésünkben  írtunk részletesen. Moszkva újra a szegény világ élére állna Oroszország fokozatosan, de különösen az Ukrajna ellen indított háborúja óta igyekszik az egykor harmadik világnak nevezett, a 21. században már inkább „globális dél” névvel illetett országok képviselőjeként megjelenni, ahogyan tette azt a Szovjetunió a múlt század második felében. Ezt és a többpólusú világrend igényét sugallta a rendezvény mottója is, amely szerint a cél „az igazságos globális fejlődés és biztonság biztosítása a többpólusú berendezkedés megerősítésével.” Másfelől nézve Putyin nem lehet teljesen elégedett, mert a BRICS tagjai nem álltak ki egyértelműen Oroszország mellett az ukrajnai háborúval kapcsolatban. Zárónyilatkozatukban inkább csak általánosságban hangoztatták a tárgyalások fontosságát. Igaz, ezzel meg tud békélni Moszkva, hiszen nincs szó a deklarációban arról, ki lehet a tárgyalások akadálya – a Kreml egyébként nem állt elő olyan ajánlattal, amely érdemi tárgyalási alap lehetne –, miközben folytatja  a felőrlésre játszó háborút . A háború megítélésében azonban lehet elmozdulás a tagok között, a közvetítői szerepre bejelentkező India például némi elmozdulást mutat, hiszen az Ukrajnával eddig távolságtartóbb Narendra Modi miniszterelnök a nyáron  már találkozott  Volodimir Zelenszkij ukrán elnökkel is. Ellenségek egymás közt Ha közvetlenül az ukrajnai háborúval kapcsolatban nem is beszélhet Moszkva arról, hogy a BRICS látványosan kiállt mellette, a csúcstalálkozó mentén fontos találkozókat is tartottak. A leglátványosabb a kínai és az indiai elnök már említett megbeszélése. Határ menti vitájuk miatt Hszi Csin-ping és Narendra Modi legutóbb öt éve beszéltek formális kétoldalú találkozón, így az időzítés Putyinnak tett gesztusként is értékelhető. A vitatott himalájai határ mentén kínai és indiai határőrök többször is botokkal, kövekkel estek egymásnak.  A BBC szerint  2020-ban húsz indiai és négy kínai katona meghalt, és ugyan tettek lépéseket az eszkaláció elkerüléséért, de a következő két évben is előfordultak összezördülések. A két vezető kevésbé formális módon azért már beszélt egymással a 2022-es G20-csúcs és a tavalyi BRICS-találkozó mentén is, de mostanában indult valódi párbeszéd. A két ország már Hszi és Modi szerdai találkozója előtt jelezte, hogy megállapodásra jutottak, tenni fognak a megoldásért. Az indiai külügyminiszter hétfőn arról beszélt, hogy megegyeztek, hogy visszatérnek a 2020 előtti helyzethez a Himalájában. A két vezető ígéretet tett, hogy helyreállítják a párbeszédet a két ország között, és a gazdasági kapcsolatok javításáért is tettek.         Hszi Csin-ping, Vlagyimir Putyin és Narendra Modi a BRICS egyik eseményén 2024. október 22-én – Fotó: Alexey Filippov / BRICS-RUSSIA2024.RU / Reuters Oroszország befolyása  a posztszovjet térségben is visszaszorult  az Ukrajna ellen indított háború óta – mivel deklarált katonai céljai nem teljesültek, a villámháború már harmadik éve tart –, ezért arra is fontos fejleményként hivatkozhat Moszkva, hogy a fórum alatt tárgyalt egymással Azerbajdzsán elnöke, Ilham Aliyev és az örmény kormányfő, Nikol Pasinjan. A történelmileg örmények lakta Hegyi-Karabah kérdését Azerbajdzsán harminc év után  a maga javára döntötte el  két rövid hadjárattal 2020-ban és tavaly. Ekkor szembesült Örményország azzal, hogy hiába tagja az orosz vezetésű Kollektív védelmi Szerződés Szervezetének (ODKB),  Azerbajdzsán ellen nem számíthat Moszkvára . Így a Kremlnek már az is eredmény, hogy nyugati fordulattal kacérkodó Örményország vezetője a fórumon volt, az még inkább, hogy tárgyalt is az azeri elnökkel. Azerbajdzsán egyébként szintén jelezte tagsági igényét a BRICS-nél, ahogyan korábban Szíria is. Előbbi Törökországgal kéz a kézben jár, a 14 éve polgárháborúban álló Szíriának viszont érdekellentéte van a török vezetéssel, amely Szíria északi részén egy ütközőövezetet akar létrehozni a kurd területek felé. A Bassár Aszad vezette szíriai rezsim Moszkva támogatásával maradt fenn, ami jelzi az esetleges újabb bővítéssel járó későbbi belső feszültségek lehetőségét. A szövetség 2010 óta első bővítése konfliktus nélkül zajlott le, de a továbbiak – nem csak Törökország és Szíria esetében – már vezethetnek vitához. A jelentkezők között van Venezuela és Nicaragua is, őket azonban Brazília nem látná szívesen. Latin-Amerika legnagyobb országa tiltakozik a nicaraguai rezsim katolikus egyházzal való fellépése ellen, a szélsőbaloldali Nicolás Maduro által vezetett Venezuelával pedig akkor különbözött össze, amikor Luiz Inácio Lula da Silva kritizálta a venezuelai elnök autoriter rendszerét. Erre válaszul Maduro a CIA által befolyásolt vezetőnek nevezte Brazília baloldali elnökét. Putyin az észak-koreai katonákról Az orosz elnök a rendezvény végén külön sajtótájékoztatót tartott. Itt  beszélt  újságírói kérdésre Ukrajnáról is. Putyin szerint a NATO és egészében a Nyugat tehet a két ország közötti háborúról. Kifogásolta a NATO korábbi keleti bővítését is, ismét visszautalva arra a Moszkva szerint szóban még a Szovjetunió végén adott ígéretre, amely szerint ez a volt szocialista országok irányában nem történik meg, bár ilyen ígéretet hivatalosan a NATO sosem adott, korlátozás csak az egyesülő Németország keleti felére vonatkozott. Azt is hangoztatta, hogy 2014-ben az Egyesült Államok támogatta az ukrajnai tüntetéseket, amelyek Putyin szerint puccshoz vezettek, hiszen az elnök, Viktor Janukovics végül Oroszországba menekült. Putyin nem zárta ki, hogy most Oroszország oldalán  észak-koreai katonák jelenhetnek meg  a fronton, bár az ezzel kapcsolatos konkrét kérdésre, amely szerint ezek a katonák már meg is érkeztek-e, megkerülte a választ. „Ha vannak felvételek, akkor azok valamit jeleznek” – mondta talányosan, majd közölte, hogy van a két ország között most már  olyan védelmi megállapodás , amely lehetőséget ad az együttműködésre, de ez szerinte a két ország saját ügye. Az ukrán hírszerzés  szerint  az észak-koreai katonák már az orosz Kurszki területen vannak. Elméletben Moszkva  a kurszki ukrán betöréssel  szemben érvényesítheti a megállapodásnak a katonai segítségnyújtásra vonatkozó részét, hiszen ebben az esetben Oroszország területén zajló katonai akcióról van szó, és nem a frontnak azokon a szakaszain, amelyen Oroszország támadt Ukrajnára.         Putyin sajtótájékoztatója 2024. október 24-én – Fotó: Alexey Filippov / BRICS-RUSSIA2024.RU / Reuters  Putyin szerint a kurszki betörésben Ukrajna legalább 26 ezer katonát veszített, és az egész akció – amelyet egyébként harmadik hónapja nem tud felszámolni Moszkva – „nem ukrán érdekeket követ”, hanem amerikaiakat, a célja csupán annyi, hogy Kijev jelezze a Nyugatnak, készen áll a harcra, a neki adott támogatás nem kidobott pénz. Szervezet van, szervezettség kevésbé Nagyon eltérő a tagok geopolitikai, gazdasági helyzete is, India és Brazília révén pedig még az sem igaz, hogy kizárólag autoriter rezsimeket tömörít a BRICS, így a Nyugathoz való viszonyuk is eltérő. Részben a fentiek miatt a BRICS intézményi szempontból még kevéssé összehangolt, bár kétségtelen, hogy igényei szerint idővel többről lenne szó, mint egy gazdasági, politikai fórumról. Ennek jegyében már 2015-ben létrejött a szervezet fejlesztési bankja, amely egyre több projektet finanszíroz a tagországokban. Igaz, ez inkább Peking erejét mutatja, hiszen a bank központja Sanghajban van. Egyébként is a BRICS-en belül messze a legnagyobb gazdasági ereje Kínának van, Oroszország a kisebbik partner szerepében van. Ez az ukrajnai háború óta még inkább így van, ahogy a nyugati szankciók miatt Kína egyre meghatározóbb szereplője az orosz gazdaságnak. Moszkva abban is hátrányos helyzetben van a BRICS-en belül, hogy a szankciók kizárták őt  a SWIFT-ből  – a globális bankközi elektronikus fizetési-üzenetküldő pénzügyi rendszerből –, így egyelőre leginkább ő érdekelt abban, hogy erre alternatívákat találjanak, bár Putyin csütörtökön a sajtótájékoztatón azt mondta, nem céljuk egy párhuzamos rendszer kiépítése. Ez visszalépést jelent a korábbiakhoz képest, a Kreml korábban utalt arra, hogy új megoldásokat keres, az orosz parlament elnökhelyettese a nyáron kifejezetten  arról beszélt , hogy a BRICS-en belül meg kell teremteni a SWIFT alternatíváját. Továbbra is kísérlet tennének viszont a dollár visszaszorítására, amit elsősorban Oroszország szorgalmaz, bár a szervezet fejlesztési bankjának vezetője, – Brazília egykori elnöke, Dilma Roussef – is beszélt arról, hogy törekedni kell a saját valuták használatára az egymás közötti elszámolásban. Igaz, ha ez egyre inkább meg is valósul, elsősorban Kína súlyát fogja tovább növelni a szervezeten belül. ", "site": "https://telex.hu/rovat/kulfold"}
{"title": "Tolvai Reni piros ruhás fotói felrobbantották az internetet ", "body": "Tolvai Reni rajongói nem győztek álmélkodni. \nTolvai Reni az Instagram-oldalán több fotót és videót is megosztott magáról abban a csodaszép piros ruhában, amelyben Kökény Attila duettpartnereként lépett színpadra. Kökény Attila - 10 év/10 duett Jubileumi Nagykoncertjén az énekes zenei munkásságának évfordulója alkalmából egy különleges jubileumi nagykoncertet adott szombaton.                  A bejegyzés megtekintése az Instagramon                         TR (@tolvaireni) által megosztott bejegyzés   Kökény meghívta Tolvai Renit is, aki azonnal elfogadta a felkérést, s erről az eseményről több fotót is mutatott.                 A bejegyzés megtekintése az Instagramon                         TR (@tolvaireni) által megosztott bejegyzés   Érdekesség, hogy az énekesnő sokkal rövidebb és világosabb színű frizurával lépett színpadra.                 A bejegyzés megtekintése az Instagramon                         TR (@tolvaireni) által megosztott bejegyzés   ( via ) ", "site": "https://www.borsonline.hu/cimke/tolvai-reni"}
{"title": "Már a karácsonyra készül a latexcsizmában kamerába terpesztő Tolvai Reni ", "body": " Sokakat kiakasztott Reni riszálása.  Igencsak pikáns felvétellel szeretné felhívni az énekesnő a figyelmünket: hamarosan itt a karácsony. Tolvai Reni \"adventi naptárát\" bizony sokáig elnézegetnénk. \nÚgy tűnik, a  mindig szexi Tolvai Reni  ezúttal is kitesz magáért, és rajongói osztatlan figyelmét követeli és kapja is meg. Ezúttal latexcsizmába, csipkebodyba és szőrös kabátba bújva terpesztett egy nagyot, miközben megüzente követőinek: már csak \"párat\" kell aludni, és itt a karácsony.                 View this post on Instagram                         A post shared by TR (@tolvaireni) \n Na jó, az a pár azért még nem annyira kevés, ugyanis közel egy hónap van még addig, de nézzük ennek is a jó oldalát! Talán  Reni  minden nap kedveskedik nekünk egy-egy  újabb szexi poszttal .   ", "site": "https://www.borsonline.hu/cimke/tolvai-reni"}
{"title": "Tolvai Reni irreálisan kerek popsijától még egy gőzmozdony is leolvad - Fotó ", "body": "Sok mindent láttunk már, de ehhez hasonlót keveset. \nHét hónap alatt  17 kilótól szabadult meg Tolvai Reni , aki érthetően büszke az alakjára, és valljuk be, nem is nagyon kell azt takargatnia. Az énekesnőt az sem nagyon érdekli, hogy sokan csak a  melleire és a fenekére kíváncsiak , szívesen mutatja meg magát akár bikiniben is.                  View this post on Instagram                         A post shared by RENI TOLVAI (@tolvaireni) Különleges helyszín Most ugyan nem vetkőzött ennyire le, de a formás popsiját így is szívesen gusztáljuk, amiről korábban azt is elárulta, hogyan maradt a  fogyás után is ilyen brutálisan szexi . Reni a mostani popsivillantáshoz egy különleges helyszínt és partnert választott: valüószínűleg a Közlekedési Múzeumban fotózták egy gőzmozdony társaságában. ", "site": "https://www.borsonline.hu/cimke/tolvai-reni"}
{"title": "Nehéz máshová nézni, olyan formás popsit villantott Tolvai Reni ", "body": " Pikáns fotóval kívánt jó éjszakát Tolvai Reni. Követőinek azonban egyre jobban elege van...  Elképesztő alakja van az énekesnőnek. \nFolyamatosan csak ámulunk  Tolvai Reni  friss fotóit látva. De nem csak mi vagyunk ezzel így, követői egytől egyig imádják, ha megmutatja tökéletes alakját.  Most épp egy edzőtermi lapozgatós posztnak hála csodálhatjuk meg például formás fenekét,  amire nehéz mást mondani, mint hogy bomba! De mutatjuk is rögtön, döntsék el Önök, valóban így van-e!                 View this post on Instagram                         A post shared by TR (@tolvaireni) \n ", "site": "https://www.borsonline.hu/cimke/tolvai-reni"}
{"title": "\n        Retró közösséget alapított az MSZP-s Molnár Zsolt azoknak, akik nem QR-kóddal rendelnének Kőbányait\n       ", "body": "\n„Szerintem rengeteg energia van még az MSZP-ben, hogy újjászervezze magát és a baloldalt is” – mondta  a Hír TV péntek esti műsorában  Molnár Zsolt, az MSZP országgyűlési képviselője, aki öt év után  lemondott a pártigazgatói  posztjáról. Az MSZP-ből nem lép ki, marad a frakcióban is, de passzívabb lesz a következő időszakban. Ennek egyik oka, hogy új feladatot talált magának: nemrég alapított egy civil egyesületet Magyar Retró Közösség néven. Azt tapasztalta ugyanis az elmúlt években, hogy óriási társadalmi igény van a retró életérzésre és nosztalgikus gondolkodásmódra. Az új közösség elsősorban azokat az időket eleveníti fel, „amikor az emberek még egymással foglalkoztak és nem az okostelefonjukkal, amikor még egy Kőbányai világost egy étlapról lehetett rendelni a brassói mellé, és nem QR-kóddal kellett leolvastatni az okostelefonról, amikor a születésnapokat nem online tartották még.” Molnár szerint szó sincs kádári nosztalgiáról, de ő úgy látja: a közösségek erősebbek voltak az okostelefonok megjelenése előtt, és voltak bizonyos jó értékek húsz-harminc évvel ezelőtt. „Nyilván a kilencvenes években mindenki táncolt, a nyolcvanas években Máté Pétert lehetett hallgatni Kőbányai világossal, voltak üdülők, voltak szabadstrandok. Talán ezt a világot én személyesen visszasírom, természetesen az egypártrendszer nélkül.” Arról is beszélt az interjúban a szocialista képviselő, hogy számára a magyarság fontosabb, mint az ellenzékiség, és a nagy álma, hogy egyszer létrejöjjön a nemzeti baloldal. Most azonban úgy látja, hogy az ellenzéki politizálást egyedül az határozza meg, hogy valamilyen együttműködésben mindenáron kormányváltás legyen, és nincs tartalmi ajánlat. Abban bízik, hogy a jövőben az MSZP tartalmilag is megújul, aminek elengedhetetlen része lesz a magyarság újradefiniálása is. Molnár Zsolt mentelmi jogát idén áprilisban  függesztette fel a parlament , mivel a Központi Nyomozó Főügyészség korrupciós bűncselekményekkel vádolja a BKV egyik informatikai közbeszerzését érintő ügyben. A  vádirat szerint  Baja Ferenc egykori MSZP-s miniszter és államtitkár valahogy kapcsolatba került F. Zsolttal, a BKV volt informatikai igazgatójával, és 30 millió forintot kért tőle azért, hogy az informatikai szerződéskötést ne akadályozza meg. A vádirat szerint a megegyezésről hallva Molnár Zsolt Baján keresztül 40 milliót kért magának azért, hogy az üzletet ő se akadályozza meg. Molnár tagadja, hogy bármennyire is érintett lenne az ügyben. Szerinte F. Zsolttal egyszer találkoztak csak egy parkban, de pénzt nem kapott. „Koholt vádak alapján próbálnak besározni, hiszen tudjuk, hogy vádalku során nem kell igazat mondani” – mondta. ", "site": "https://telex.hu/rovat/belfold"}
{"title": "\n        Budapesten a kormánypártiak nagyobb arányban ülnek biciklire, mint az ellenzékiek\n       ", "body": "\n    Magyarországon a felnőtt lakosság 71 százaléka használ rendszeresen vagy alkalomszerűen kerékpárt, a bringás fejlesztések elvi támogatása nagy és pártoktól független. Budapesten egyre többen bicikliznek. Többek között ez derül ki a Magyar Kerékpárosklub (MK), a Medián és az Aktív Magyarországért kormánybiztosság közös reprezentatív kutatásából.\n   \nRévész Máriusz Aktív Magyarországért felelős kormánybiztos a kutatás bemutató sajtótájékoztatóján azt mondta, hogy néhány éve nemcsak az volt probléma, hogy nem megfelelő a kerékpározás infrastruktúrája, hanem kevés volt az adat is. Ezt azóta orvosolta többek között 57 vidéki mérőpont, és néhány olyan átfogó kutatás is, mint a mostani. A Medián 2018-ban is készített egy reprezentatív felmérést, és most ezt ismételték meg új kérdésekkel kiegészítve egy háromezer fős mintán. Az már tavasszal látszott, hogy Budapesten egyre többen kezdtek el kerékpározni a koronavírus-járvány miatt, de azt egyelőre nem lehet megmondani, hogy ezek tartós eredmények-e, vagy csak pillanatnyi növekedés következett be. „A magyar felnőttek 71%-a szokott kerékpározni és – főleg Budapesten – többen közlekednek kerékpárral a koronavírus miatt, mint korábban. Ugyanolyan mértékben kerékpároznak a kormány és az ellenzék hívei, valamint a pártnélküliek, Budapesten viszont a kormánypártiak bicikliznek rendszeresebben. A kerékpározástól továbbra is az autóforgalom nagysága és a kijelölt infrastruktúra hiánya tartja vissza a legtöbb embert, így nem meglepő, hogy a többség támogatja,hogy több pénzt költsenek biciklis infrastruktúrára és csökkentsék a lakóterületekre zúduló autóforgalmat. A biciklivel közlekedőket védő kötelező minimum 1 méteres előzési oldaltávolság bevezetését háromszor annyian támogatják, mint ellenzik. A legtöbben annak is örülnének, ha a kerékpárral munkába járókat is pénzügyileg támogatná az állam” – foglalta össze a kutatás legfőbb eredményeit Halász Áron, az MK elnökhelyettese és szóvivője.         A két évvel ezelőtti állapothoz hasonlóan a közlekedők 16 százaléka ma is a kerékpárt tekinti elsődleges közlekedési eszköznek. A gyalogosok aránya 14-ről 10-re csökkent, míg az autósoké 37-ről 40 százalékra nőtt. Területileg viszont már vannak figyelemre méltó elmozdulások, Magyarország hét régiójából négyben nem történt jelentős változás, de az Észak-Alföldön és Észak-Magyarországon elég nagyot esett az elsősorban kerékpárral közlekedők aránya. Előbbiben 14-ről 9 százalékra, az utóbbiban 30-ról 25-re csökkent. Révész szerint ez annak köszönhető, hogy az ország szegényebb régióiban is már egyre többen engedhetik meg maguknak, hogy autóval közlekedjenek. „Hollandia és Dánia után Magyarországon a legnagyobb a kerékpárosok aránya. Sokszor elhangzik, hogy még ezt is növelni kell, de már az is jó, ha sikerül ezt megtartani. Az életszínvonaltól is függ az arány. Budapesten jelentős volt például a fejlődés, de a vidéket nehéz lesz megtartani” – mondta a kormánybiztos. Budapesten két év alatt 51-ről 57 százalékra nőtt a kerékpárt használók aránya. A fővárosban jelentős hatása lehetett a koronavírus-járványnak is, a több mint 10 kilométer új kerékpársáv és a pesti alsó rakpart hétvégi megnyitása a gyalogos és kerékpáros forgalom számára is növelhette a bringázási kedvet. A kutatásban a válaszadók politikai irányultságára is rákérdeztek, de kerékpárügyben nincs különbség, a kormánypártiaknak, az ellenzékieknek és a pártnélkülieknek is 70-71 százaléka bringázik. Budapesten a kormánypártiak aktívabb bringások, 8 százalékuk mindennapos kerékpárhasználó, 16 százalékuk pedig rendszeresen teker. Az ellenzékieknek ezekbe a kategóriákba 7 illetve 11 százalékuk tartozik.         Kép: Magyar Kerékpárosklub A Medián ügyvezető igazgatója, Hann Endre szerint az nem is annyira meglepő, hogy a kerékpárhasználat politikafüggetlen, de az már inkább érdekes, hogy kormánypártiak és ellenzékiek között összhang van abban, hogy az állam vagy az önkormányzatok költsenek többet kerékpáros infrastruktúrára és pénzügyileg is ösztönözzék a bringás munkába járást. A kutatásból kiderült, hogy kevesen használják a kerékpározás és a tömegközlekedés kombinációját. A bringa mellett az egyik legerősebb érv, hogy szabadságot és rugalmasságot biztosít a testmozgás mellett, és csak nagyon keveseknek fontos szempont, hogy alkoholfogyasztás után is lehet tekerni Az valószínűleg senkit sem lep meg, hogy a legtöbben a nagy autóforgalmat és az autósok agresszív viselkedését tartják a leginkább nehezítő körülménynek. A kutatás infografikái a  Magyar Kerékpárosklub honlapján  tekinthetőek meg. ", "site": "https://telex.hu/rovat/belfold"}
{"title": "Elszabadultak az indulatok Tolvai Reni popsirázós videója alatt ", "body": "Az énekesnő részt vett egy sporteseményen, ahol az aerobic helyett sajátos mozgási formával egészítette ki a gyakorlatot. Elszabadultak az indulatok. \nTolvai Reni imád sportolni és rendszeresen posztol képet az edzőteremből, ahol megmutatja a csodás alakját is. Szinte kötelezően részt is vett a SMART sport expon, ahol  beállt egy aerobic edzésre - de kicsit eltért a színpadon bemutatottaktól és twerkni kezdett a tömegben.  A rajongók közül sokan értették a viccet, de volt, aki trágár szavakkal fejezte ki nemtetszését a látottak miatt.                 A bejegyzés megtekintése az Instagramon                         TR (@tolvaireni) által megosztott bejegyzés   „Itt már csak egy jó nagy *** kellett volna alád!”  – írta az egyik kommentelő Reni videója alá. Ettől függetlenül rengetegen kedvelik és értékelik az énekesnő mozdulatait. ", "site": "https://www.borsonline.hu/cimke/tolvai-reni"}
{"title": "Olyan rövid ruhát vett fel Tolvai Reni, kivillant a meztelen feneke - fotó ", "body": "Felcsúszott Tolvai Reni ruhája, kilátszódott a hátsója. \nÚjabb  szexi fotóval  örvendeztette meg több mint 150 ezres követőtáborát Tolvai Reni azután, hogy pár órája még egy  pikáns felvétellel arra hívta fel a figyelmünket: hamarosan itt a karácsony.  Ezúttal  egy miniruhában mutatta meg magát , amely annyira felcsúszott, hogy  kivillant a feneke.                 A bejegyzés megtekintése az Instagramon                         TR (@tolvaireni) által megosztott bejegyzés   Atyaég! Bomba  – írta  Tolvai Reninek  az egyik rajongó, egy másik úgy fogalmazott: Annyira szexisek a képeid!! Sugárzik belőlük a nőiesség! A fotó egyébként nagyon elnyerte a követők tetszését, pár óra alatt több mint ezer kedvelést ért el.   ", "site": "https://www.borsonline.hu/cimke/tolvai-reni"}
{"title": "Hoppá! Tolvai Reni plasztikáztat? ", "body": "Nem tudni, miért látogatott el Magyarország egyik legnépszerűbb plasztikai sebészéhez Reni, de könnyen lehet, hogy valamivel nem elégedett külsején. \nNem is tudjuk elképzelni, mi az amin változtatni szeretne Tolvai Reni, de a  napokban egy plasztikai sebészhez is ellátogatott az énekesnő,  aki nem győzi feltölteni a fogyása után készült fotókat. Szerencsére  a feneke azért úgy tűnik, megmaradt.                    A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s A közös fotóból viszont  nem derül ki, milyen beavatkozáson készül vagy esett át.  Az is simán elképzelhető, hogy csak egy végleges szőrtelenítésre vagy valamilyen gyógykezelésre látogatott el.                   A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "Olyat terpesztett a kamerának Tolvai Reni, hogy megőrültek a rajongók ", "body": "Tolvai Reni nem akármilyen fotóval örvendeztette meg követőit az Instagram oldalán. \nTolvai Reni az utóbbi időben, nem szégyenlősködik, ha testéről van szó: az énekesnő az elmúlt időben rengeteg szexi fotót tett közzé magáról, hol fürdőruhában, hol szexi, testhezálló szerelésekben, hol pedig olyan kivágott felsőben, amely szinte tényleg mindent megmutatott. Folyamatosan csak ámulunk Tolvai Reni friss fotóit látva. De nem csak mi vagyunk ezzel így, követői egytől egyig imádják, ha megmutatja tökéletes alakját. Legújabb bejegyzésben a szexi énekesnő hatalmas terpeszben, simogatja magát, miközben videózták                  A bejegyzés megtekintése az Instagramon                         TR (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "\n        Az új-zélandi útlevéllel lehet a legtöbb helyre beutazni vízummentesen\n       ", "body": "\nA Passport Index hétfőn tette közzé ranglistáját, ami azt vizsgálja, hogy egy adott ország útlevelével hány helyre lehet vízummentesen beutazni. Az idei rangsorban figyelembe vették a koronavírus miatti korlátozásokat is, így végzett első helyen az új-zélandi útlevél, amivel 129 országba és régióba lehet beutazni. Ez a szám tavaly 169 volt, idén a járvány miatt csökkent, írja az MTI. A magyar útlevél a cseh, a lengyel, a liechtensteini, az észt és a görög útlevéllel együtt a hatodik helyen végzett, az amerikai útlevél pedig a 21. helyre csúszott a járvány okozta határzárak miatt. ", "site": "https://telex.hu/rovat/kulfold"}
{"title": "\n        Újabb húsz páncélost adott Németország Ukrajnának\n       ", "body": "\nA német Rheinmetall fegyveripari konszern újabb 20 darab Marder típusú lövészpáncélost adott át Ukrajnának – jelentette az MTI. A Rheinmetall pénteki közlése szerint a kiszállítást 2024 harmadik negyedévében teljesítették. A kijevi vezetésnek eddig mintegy kétszázat szállítottak a német lövészpáncélosból. A fegyveripari konszern a Mardereken kívül Leopard harckocsikat is szállít Ukrajnának. A német hadsereg (Bundeswehr) az 1970-es években állította hadrendbe a Mardereket, amelyek korszerűsített formában máig szolgálatban vannak. 2015 óta azonban a típust fokozatosan felváltják a Puma lövészpáncélossal. A hadrendből kivont Mardereket 2022 óta – a német kormány finanszírozásával – felújítva és üzemképessé téve átadják Ukrajnának. ", "site": "https://telex.hu/rovat/kulfold"}
{"title": "\n        „Mi a fenét kezdjünk velük?” – kérdezik az orosz katonák az észak-koreai újoncokról\n       ", "body": "\nEgy a  CNN-hez  eljutott, az ukrán hírszerzés által lehallgatott orosz felvételen hallatszik, ahogyan orosz katonák „K zászlóaljról”, és „kibaszott kínaiakról” beszélnek. Az egyik fél arról mesél a másiknak, hogy egy társát azzal bízták meg, hogy „találkozzon emberekkel”, mire az visszakérdezett, hogy „mi a fenét csináljak velük?” Az elcsípett üzeneteken hallható oroszok szerint 30 észak-koreai katonára egy tolmács és három tiszt juthat. Az észak-koreai katonák hadba lépésének híre először körülbelül egy hete  röppent fel , miután Vlagyimir Putyin  katonai szövetséget kötött  Kim Dzsongunnal. Ezek után hiába kommunikálta azt Észak-Korea, hogy  a dolog csak pletyka , hiszen néhány nappal korábban már egy kiképzőtáborban  videóztak le  észak-koreai katonákat. Az amerikai védelmi miniszter is arról beszélt, hogy  bizonyítékaik vannak  a katonák bevetésére, az ukrán hírszerzés pedig korábban arról  számolt be , értesüléseik szerint az észak-koreai katonák már a kurszki területen vannak. ", "site": "https://telex.hu/rovat/kulfold"}
{"title": "\n        Lemondott a kirgiz miniszterelnök a választás eredményeinek érvénytelenítése után\n       ", "body": "\n    A hétvégi választások után kezdődtek tüntetések az országban.\n   \nBenyújtotta lemondását kedden Kubatbek Boronov kirgiz kormányfő, utódjául Szadir Zsaparovot választotta meg a parlament – olvasható az MTI hírében. (Frissítés: Miktibek Abdildajev ügyvivő házelnök később azt közölte, hogy a sajtóértesülésekkel szemben Zsaparovot egyelőre csak ügyvivő miniszterelnöknek jelölték.) Mindez nem sokkal azután történt, hogy a kirgiz központi választási bizottság érvénytelenítette a vasárnapi parlamenti választás eredményeit, melyek szerint Szooronbaj Dzsejenbekov kirgiz elnökhöz közel álló pártok kerültek be a parlamentbe. „A parlament döntése alapján Zsaparovot jelölték ki az ország miniszterelnökévé” – közölte a parlament. A képviselők előzőleg elfogadták Boronov lemondását. Szintén lemondott tisztségéről Dasztanbek Artiszbekovics Dzsumabekov házelnök, akinek tisztségére Miktibek Abdildajevet választották meg a liberális Bir Bol ellenzéki párt soraiból, amely a vasárnapi választáson született eredmény szerint nem került be a törvényhozásba. A választáson az újonnan alapított, Egység (Birimdik) nevű szocialista párt nyert a szavazatok közel 25 százalékával, amit a szintén új, liberális Hazám, Kirgizisztán (Mekenim Kirgizstan) követett. A tüntetők szerint hétvégén választási csalás történt, ezért új választást követeltek, mivel egyetlen ellenzéki párt sem jutott be a parlamentbe. A választások eredményeinek közzététele után tömeges tüntetések kezdődtek Biskekben és több kirgiz nagyvárosban, a tüntetők elfoglalták a kormány székházát és több kormányzati épületet. A fővárosban hiába oszlattak könnygázzal, a demonstrálók mind a biskeki városháza, mind a parlament, mind az államügyészség épületét elfoglalták. A megmozdulások hétfő reggel kezdődtek Biskek főterén, ahol a parlament és az elnöki palota is található. A tüntetéshez több mint tíz párt szavazói csatlakoztak. Ezeknek a pártoknak egy képviselője sem került be a parlamentbe: a BBC szerint 16 pártból mindössze négy szerzett mandátumot, ebből három közeli kapcsolatban áll a kirgiz elnökkel, Szooronbaj Dzseenbekovval. Az elnök puccskísérletről beszélt Az ellenzék kedden a biskeki Dosztuk szállodába hirdetett meg rendkívüli parlamenti ülést az új kormány megalakítása érdekében. Az ülésre sajtójelentések szerint a 120 parlamenti képviselőből 62-en gyűltek össze. Az épület ablakait később tüntetők téglákkal betörték, és behatoltak a hotelbe. Az Akipress helyi hírportál szerint Zsaparovnak és a képviselőknek el kellett menekülniük a szállodából. Szooronbaj Dzsejenbekov államfő a BBC-nek nyilatkozva illegális hatalomátvételi kísérletnek nevezte a választási eredmények kihirdetését követően tüntetéseket szervező ellenzék tevékenységét. „Ahogy azt a tegnapi események mutatják, a tüntetésekre és a tiltakozó akciókra kivonulók célja nemcsak a választási eredmények érvénytelenítése, de az ország stabilitásának megbontása. Mára világossá vált, hogy végtére mindez azt a célt szolgálja, hogy lemondjak tisztségemről” – mondta. Dzsejenbekov ugyanakkor nyugalomra intett, és utasította a biztonsági erőket, hogy ne lőjenek a tüntetőkre, miután az egészségügyi minisztérium adatai szerint kedd délutánig 686-an sérültek meg az utcai zavargásokban, és egy ember meghalt. A 24.kg hírportál jelentése szerint kedd este a Dosztuk szálloda környékén több mint másfélezer ember gyűlt össze. Az épület körül pedig önkéntesek húztak védőgyűrűt. ", "site": "https://telex.hu/rovat/kulfold"}
{"title": "\n        A Kurdisztáni Munkáspárt magára vállalta az ankarai támadást\n       ", "body": "\nA Kurdisztáni Munkáspárt (PKK) pénteken Telegram-fiókján magára vállalta az Ankarában két napja végrehajtott támadást, amelynek célpontja a védelmi ipar egyik fontos cégének székháza volt – jelentette az MTI. A közlemény szerint az egyik legjelentősebb török hadiipari vállalat, a Turkish Aerospace Industries (TUSAS) repülőgépgyár székhelye ellen október 23-án, szerdán délután fél négy körül elkövetett akciót az úgynevezett Halhatatlanok Zászlóaljának egy csapata hajtotta végre. A dokumentumban megadták a két elkövető – egy férfi és egy nő – nevét is. A támadásnak – a két öngyilkos merénylőn kívül – öt halottja és 22 sebesültje volt, és a kormány azonnal a PKK-nak tulajdonította a merénylet elkövetését. A PKK azt is írta, hogy az akciót régóta tervezték, rámutatva, hogy annak semmi köze a közelmúltbeli törökországi politikai fejleményekhez, ahol a hatóságok a jelek szerint tárgyalási úton próbálnak megoldást találni a kurd harcosokkal fennálló konfliktusra. A közlemény szerint a török kormány népirtó politikájára, az elkövetett mészárlásokra és az elszigetelési politikára akarták felhívni a figyelmet. Recep Tayyip Erdogan török elnöknek a helyi médiában ismertetett szavai szerint a támadás két elkövetője Szíriából szivárgott be. „Az éjszaka 40 különböző helyszínen hajtottunk végre műveleteket. Egyértelmű, hogy a terroristák nagyon súlyos árat fizettek” – mondta. Ezzel utalt a török légicsapásokra, amelyek szerda este és csütörtökön a PKK észak-iraki és szíriai állásait vették célba. Ali Yerlikaya belügyminiszter csütörtökön bejelentette, hogy a támadás két elkövetőjét a PKK tagjaiként azonosították. A török média azt írta, hogy az egyik támadó saját magán robbantotta fel a bombát, miután a török rendőrök megsebesítették. A hét elején még úgy tűnt, hogy újrakezdődhetnek a 2015-ben félbeszakadt béketárgyalások a török kormány, valamint a török állammal több évtizede harcoló Kurdisztáni Munkáspárt (PKK) között. Úgy látszik azonban, hogy a PKK-n belül mások még nem állnak készen erre. Emiatt  az egész tárgyalási folyamat zátonyra futhat. ", "site": "https://telex.hu/rovat/kulfold"}
{"title": "\n        Elon Musk milliárdjai vagy Taylor Swift csendes serege szól nagyobbat az elnökválasztáson?\n       ", "body": "\nElon Musk márciusban még azt mondta,  nem fogja pénzadományokkal támogatni  sem Donald Trump, sem az akkori demokrata elnökjelölt, Joe Biden kampányát, az elnökválasztás hajrájája azonban ez gyökeresen megváltozott. Az egykori  demokratából trumpistává vált Musk  a nyáron jelentette be, hogy Trumpot támogatja, egy felkapott interjút  készített vele , októberben pedig már  egy gyűlésén is részt vett . De a világ leggazdagabb embere nemcsak sztárerejével segíti a republikánus elnökjelöltet, hanem mérhetetlen vagyonával is. Október közepén kiderült, hogy  27,6 milliárd forintnyi dollárt  öntött a Trump kampányát segítő szervezetébe, az America PAC-be, amit a csütörtökön nyilvánosságra hozott adatok szerint 118 millió dollárra (44 milliárd forint) növelt. Aztán azzal keltett nagy feltűnést, hogy egészen novemberig  minden nap egymillió dollárt ad  egy olyan, valamelyik csatatérállamban élő választónak, aki aláírja alkotmányvédelminek nevezett petícióját. Ez utóbbi azonban a szövetségi igazságügyi minisztérium szerint törvénysértő lehet. Közben Kamala Harris sem maradt olyan, az egész világon híres támogató nélkül, aki Muskhoz hasonlóan fanatikus rajongók hadát tudhatja maga mögött. A demokrata elnökjelölt mögé más ismert emberek, hollywoodi hírességek és celebek mellett  Taylor Swift, a világ leggazdagabb énekesnője állt be . Ő nem milliárd dolláros vagyonával, hanem kizárólag ismertségével segíti Harris kampányát, és a demokraták reményei szerint sikerül annyi fiatal rajongóját rávenni a szavazásra, hogy azzal győzelemre is segítheti  a rendkívül szorosnak ígérkező  választáson. Van hatása a celebek támogatásának? Az amerikai elnökválasztási kampányokba csak a hatvanas évek után kezdtek el igazán beszállni a hírességek, addig a zenészek és színészek szerződései megakadályozták, hogy szabadon elmondják véleményüket –  mondta az NPR-nak  Mark Harvey, a kansasi Saint Mary Egyetem docense, aki könyvet írt a celebek politikára gyakorolt hatásáról. Addig csak a legnagyobb sztárok engedhették meg maguknak, hogy szabadon kiálljanak egy jelölt mellett, mint például Frank Sinatra, és még Humphrey Bogart is a kirúgást kockáztatta volna, ha olyat tesz és mond, ami nem tetszik a stúdiójának – mondta Harvey. Azonban hiába a több mint fél évszázados gyakorlat, nem lehet pontosan tudni, hogy van-e a celebek támogatásának bármilyen hatása is az elnökválasztásra. „A bizonyítékok azt mutatják, hogy nincs” –  mondta a CBS-nek  David Schultz politológus professzor. Egyetlen egy biztos kivétel volt eddig, amikor az amerikai televíziózás nagyasszonya, Oprah Winfrey a 2008-as demokrata előválasztás alatt beállt Barack Obama mögé: a Northwestern Egyetem kutatása szerint  Oprah támogatása egymillió szavazatot hozott  a Hillary Clinton ellen a demokrata elnökjelöltségért küzdő Obamának. A Harvard Egyetem egy  idén augusztusban nyilvánosságra hozott kutatása  ugyanakkor arra az eredményre jutott, hogy a sztároknak nagy hatásuk van arra, hogy többen menjenek el szavazni. Amikor Taylor Swift kirakta a Harrist támogató posztját az Instagramra, több mint négyszázezren látogattak el arra a kormányzati oldalra, ahol választónak regisztrálhatnak. Ha csak egy részük regisztrált, és utána el is megy szavazni, főleg az elnökválasztást valójában  eldöntő csatatérállamokban , akkor  szakértők  szerint annak  jelentős hatása lehet  az választás kimenetére. Musk személyesen is menne kopogtatni A lényegében Trump alatt valamilyen kormányzati pozícióra is  bejelentkező  Musk hasonló módon próbálja győzelemre segíteni a saját jelöltjét, de ő erre személyes vonzereje helyett inkább vagyonát használja. A számos politikai akcióbizottság egyikeként szervezete, az America PAC hét  kulcsfontosságú csatatérállamban  igyekszik rávenni a potenciális Trump-szavazókat, hogy az elnökválasztás napján valóban adják is le a voksaikat. A Wired szerint  Musk négy hónap alatt több mint 32 millió megjelenést hozott Donald Trumpnak az X-en azzal, hogy a szervezete 166 ezer dollárért vett olyan hirdetéseket, amik a republikánus elnökjelölt támogatására buzdítanak.         Elon Musk X-bejegyzése 2024. október 6-án – Fotó: Stanislav Kogiku / AFP A New York Times  értesülései  szerint a csoport nagyjából 2500 helyi szervezőt alkalmaz, míg a Guardian a helyzetet ismerő emberekre hivatkozva azt írta, hogy Musk szervezete mindegyik államban  háromszáz-négyszáz házalót vett fel . Az ő feladatuk az, hogy bekopogtassanak Trump támogatóihoz, és szavazásra buzdítsák őket, úgy tudni, mindegyiküket  háromszor látogatnák meg . A New York Times szerint Musk  megszállottan el akarja érni , hogy Trump nyerje meg az elnökválasztást, és ez annyira fontos neki, hogy személyesen irányítja a szervezet működését. Sőt, még azt is felvetette, hogy buszos körútra indul az elnökválasztáson kulcsfontosságú csatatérállamban, Pennsylvaniában, és személyesen kopogtat be potenciális szavazókhoz. Benjamin Soskis amerikai történész kijelentette, hogy a modern amerikai történelemben példátlannak számít, ahogyan Musk belevetette magát az amerikai elnökválasztásba. A Timesnak néhány Trump-közeli ember és nagypénzű adományozók azonban azt mondták, kétségeik vannak azzal kapcsolatban, mennyire lesz hatásos Musk szervezete a szavazók mozgósításában, főleg úgy, hogy csak pár hónappal az elnökválasztás előtt kezdtek el ezen dolgozni. Veterán választási szakemberek ugyanis arra figyelmeztettek, hogy akár évekbe is beletelhet egy ilyen házalóhadjárat megfelelő megszervezése. És vannak is arra utaló jelek, hogy akadozik Musk gépezete. A Guardian kiszivárgott adatokra, valamint a helyzetet ismerő emberekre hivatkozva  arról számolt be , hogy az America PAC nem lépett kapcsolatba több ezer potenciális Trump-szavazóval két csatatérállamban, Arizonában és Nevadában sem. A lap cikke szerint a házalók pedig nem mondtak igazat arról, hogy mennyi ajtón kopogtattak be, és a szervezet saját alkalmazása szerint a látogatások 25 százaléka hamis lehetett: a házalók azt írták be, hogy bekopogtak a kijelölt házba, de valójában nem tették meg. Egy öt napig dolgozó, és elvileg 796 ajtón bekopogott dolgozót például azután rúgtak ki, hogy kiderült, mindegyik látogatása hamis volt. Ugyanerről számolt be a Reuters hírügynökség, aminek több dolgozó is  azt mondta , hogy egy harmadik államban, Wisconsinban a házalókat arra figyelmeztették, hogy nem érik el a napi célmennyiséget, ami a végső célszám elérését is kétségessé teszi. A Reutersnek nyilatkozó emberek emellett arról számoltak be, hogy a szervezet működését „zűrzavar” nehezíti. Musk ráadásul jogi bonyodalmakba is keveredhet. A csatatérállamokban élő választóknak felajánlott napi egymillió dolláros adományát szakértők potenciálisan illegálisnak értékelték, majd az igazságügyi minisztérium is  arra figyelmeztette  egy hivatalos levélben Musk szervezetét, hogy a gyakorlat sértheti a szövetségi választási szabályokat. A jogszabályok tiltják a pénzfizetést azért, hogy valaki választónak regisztrálja magát. Musk szervezete azzal védekezik, hogy csak az alkotmányvédelmi petíciójának aláírásáért kaphatja meg naponta egy szerencsés nyertes az összeget, azonban az csak regisztrált választóknak jár, és felmerülhet, hogy valaki csak azért veteti fel magát a választói jegyzékbe, hogy esélye legyen megkapni az egymillió dollárt. A petíció az amerikai alkotmány első és második kiegészítését emeli ki, ami a szólásszabadságról, illetve a fegyvertartás jogáról szól. Swift „csendes serege” Muskkal ellentétben Taylor Swift mindössze egy alkalommal jelezte a nagyvilág felé, hogy melyik jelöltet támogatja. A szupersztár  a szeptemberben tartott elnökjelölti vita  végére időzítve tette ki posztját az Instagram-oldalára, amiben közölte, hogy Kamala Harris mellett áll ki. A munka nagy részét azóta rajongói végzik, akik százával gyártják a Harris témájú barátság karkötőket, és igyekeznek minél több embert meggyőzni arról, hogy vegyenek részt az elnökválasztáson. A Demokrata Párt is igyekszik minél jobban kihasználni Swift támogatását, és minél több rajongóját rávenni arra, hogy menjen el Harrisre szavazni. Az énekesnő Miamiban tartott koncertjeire érkező rajongókat Harris-óriásplakátok fogadták a koncert helyszínének közelében, valamint  snapchatfiltereket  vetettek be, a Swifties for Kamala nevű, az énekesnő rajongói között Harrist népszerűsítő csoporttal együttműködve bulikat szerveznek, barátság karkötőket osztogatnak, és potenciális választókat keresnek fel személyesen, telefonon és üzenetekkel –  írta a Politico.         Taylor Swift fotója egy résztvevő hátizsákján a demokrata elnökjelölő konvención – Fotó: Brandon Bell / Getty Images Irene Kim, a Swifties for Kamala társalapítója  a BBC-nek azt mondta , hogy főleg az elnökválasztás szempontjából kulcsfontosságú csatatérállamokban igyekeznek meggyőzni a választókat, hogy a demokrata elnökjelöltre szavazzanak. A céljuk, hogy 22 millió választóval lépjenek érintkezésbe a választás napjáig, nemcsak telefonon és az interneten keresztül, hanem személyesen is. A 29 éves nő  a Wall Street Journalnak pedig azt mondta , hogy több mint 226 ezer dollárt gyűjtöttek össze Kamala Harris kampányára, és Swift-koncertek élő netes közvetítései alatt bombázzák választásra biztató üzenetekkel a rajongókat. A konzervatív területeken élő rajongók közben a Journal cikke szerint apró, finom, alig látható kiegészítőkkel és ruhadarabokkal jelzik a világ és egymás felé, hogy Kamala Harrist támogatják. „Nem rakunk ki matricát az autóra, mert megkarcolnák a Walmart parkolójában” – mondta a lapnak egy Michiganben élő 50 éves nő. Egy 57 éves georgiai nő pedig úgy fogalmazott: „Mi vagyunk a kis csendes serege”. Az ismert emberek közül hagyományosan  többen támogatják  a demokraták jelöltjeit, Harris mellett kampányolt például George Clooney, Barbra Streisand,  Billie Eilish ,  Bill Gates , és Michael Keaton is. Keaton kifejezetten Trump és Musk támogatóinak  szólt ki  csütörtökön. Pénteken pedig  Beyoncé is részt vesz  Harris egyik texasi kampányrendezvényén. De Trumpnak is bőven vannak ismertebb támogatói, köztük az amerikai pankrátor Hulk Hogan, Azealia Banks, Amber Rose, Kid Rock és Steve Wynn is. ", "site": "https://telex.hu/rovat/kulfold"}
{"title": "\n        Három macskát lőttek meg légpuskával egy hét alatt Szadán\n       ", "body": "\nA Pest vármegyei Szadán forgatott a  TV2 stábja, és a Tényeknek  az egyik helyi lakos azt mondta, hogy meglőtték a macskája lábát. Először azt hitték, hogy csak beleakadt a kerítés drótjába, vagy összeverekedett egy másik állattal. Aztán kiderült, hogy meglőtték, ráadásul nem egyszerű légpuskával, hanem egy nagyobb erejűvel. Az állatorvos egy lövedéket talált a macskában, ami szétroncsolta annak térdét. Az állatot másfél óráig műtötték, így hozták rendbe a lábát. Az orvos szerint a héten már három ilyen eset is volt, de egyik sem volt ennyire súlyos. Nem tudják, ki vadászik a macskákra, a tettes továbbra is szabadlábon van. Az állatkínzás büntetési tétele egytől öt évig terjedhet. ", "site": "https://telex.hu/rovat/belfold"}
{"title": "\n        Elítélték Levelek volt fideszes polgármesterét, aki szétszórta exbarátnője erotikus fotóit Nyíregyházán\n       ", "body": "\nJogerősen 1 év 10 hónap, három év próbaidőre felfüggesztett börtönre ítélte a Nyíregyházi Törvényszék Levelek korábbi Fidesz–KDNP-s polgármesterét, Borsodi Lászlót. A Szabolcs-Szatmár-Bereg megyei település egykori vezetőjét kétrendbeli zaklatás, személyes adattal visszaélés, becsület csorbítására alkalmas hamis képfelvétel nyilvánosságra hozatala és információs rendszer megsértésének kísérlete miatt marasztalta el a bíróság.         Borsodi László, Levelek korábbi polgármestereFotó: Facebook / Borsodi László Borsodi 2020. július végén, indoklás nélkül mondott le tisztségéről tíz év után, akkor nem lehetett tudni, miért. Lemondását a Facebookon jelentette be egy posztban, amit aztán törölt, majd a falu dolgainak intézését átadta helyettesének, így az októberre kiírt időközi választásig sem vállalta a településvezetői feladatokat. A  24.hu  szeptember elejére kiderítette, hogy Borsodi ellen zaklatás miatt vádat emeltek. Az ítélet szerint Borsodi az érintett nők egyikével 2013-ban „egyszeri, a másik sértettel 2017-ben pár hónapig tartó intim kapcsolatban állt” – írja az MTI a Nyíregyházi Törvényszékre hivatkozva. A szakítás után Borsodi álnéven több profilt is létrehozott a közösségi oldalakon és képmegosztókon, amikre a nők tudta és beleegyezése nélkül, többször nevüket és elérhetőségüket is megjelölve feltöltötte a róluk készült erotikus képeket és videókat. A volt polgármester az álprofilokon keresztül lejárató üzeneteket is küldött, emellett Nyíregyházán és más környező településeken is szétszórt több száz példányt az egyik nőről készített erotikus képből. Borsodi a tárgyaláson beismerő nyilatkozatot tett, így a bíróság mellőzte a további bizonyítás lefolytatását. Borsodi a bűncselekményeket aktív polgármesteri ideje alatt követte el – tette hozzá az MTI-nek Szilágyi László, a Szabolcs-Szatmár-Bereg Megyei Főügyészség szóvivője. ", "site": "https://telex.hu/rovat/belfold"}
{"title": "\n        A polgármester is csak a Facebookról értesült, hogy megszűnik a fekvőbeteg-ellátás a helyi kórház szülészeti osztályán\n       ", "body": "\nNovember 4-től megszűnik a fekvőbeteg-ellátás a Keszthelyi Kórház szülészet-nőgyógyászati osztályán, a feladatokat a környező kórházak veszik át, jelentették be a kórház  Facebook-oldalán  pénteken. Azt írják: a járóbeteg-ellátás, a terhesgondozás és a nőgyógyászati szakellátás továbbra is biztosított lesz. „Az egészségügy szakmacsoportos centralizációjának megfelelő intézkedés a betegbiztonság megteremtését célozza. Ezáltal a kismamák és a páciensek magasabb szakmai szintet képviselő – komplikált esetben is azonnali beavatkozásra képes – intézményekben kapják meg az egészségügyi ellátást” – indokolták a döntést. Azonnali és részletes tájékoztatást követel az ügyben Keszthely júniusban megválasztott, új polgármestere. Tóth Gergely is csak a kórház Facebook-posztjából értesült a bezárásról.  Azt írja,  hogy az új vezetés hivatalba lépése óta azért harcolnak, hogy a helyi kórházban minden osztály megmaradjon, és az ellátás színvonala se romoljon. Facebook-posztja  szerint épp csütörtökön egyeztetett a kórház vezetésével és Nagy Bálinttal, a város országgyűlési képviselőjével is. Tóth szerint Nagy akkor még azt állította: a kórház működés stabil, és az is marad. Szerinte a fekvőbeteg-osztály bezárását nem lehet stabil működésnek nevezni, és nem is tudja elfogadni a döntést. A helyi kórház jövője és fennmaradása az önkormányzati választás  egyik fontos kampánytémája  volt Keszthelyen, ahol tizennyolc év után váltották le a Fideszt. Manninger Jenő, a város volt polgármestere, korábbi országgyűlési képviselője szerint a vereség egyik oka épp az volt, hogy a kampány alatt több hétre felfüggesztették a kórház nőgyógyászati osztály működését. „Nem önkormányzati hatáskör, de könnyű volt ránk égetni. Újraindítását kormányzati segítséggel elértük, de ez már kármentés volt csupán” – fogalmazott a  Facebookon  Manninger, aki szerint ez egy olyan téma volt, amivel fogást talált az ellenzék a Fideszen. A helyi ellenzék fáklyás felvonulást hirdetett a kórház megmentéséért tavasszal, amire váratlanul sokan mentek el. „Magas labda volt ez nekünk” – ismerte el Tóth Gergely a választás után  a Válasz Online cikkében.  Nagy Bálint, a Fidesz országgyűlési képviselője, közlekedési államtitkár villámgyorsan elérte akkor, hogy pár hét szünet után újrainduljon a nőgyógyászati-szülészeti osztály. Most újra megszűnik a fekvőbeteg-ellátás az osztályon. ", "site": "https://telex.hu/rovat/belfold"}
{"title": "\n        Index.hu Zrt’s former staff starts collecting donations for a new site called ‘Telex.hu’\n       ", "body": "\n    The journalists who resigned from Index.hu Zrt. at the end of July are launching a new portal called Telex.hu. Our goal is to fill the growing void on the Hungarian media landscape and give readers back the freedom to get informed, to have something they can read. (This press release was originally issued on 4 September 2020.)\n   \nThe current situation in Hungarian media does not only affect journalists and newsrooms but also readers who have fewer and fewer independent sources to get their news from. A media landscape where independent voices are constantly losing ground weakens democracy. In a functioning democracy, people have a right to access the information needed to be able to make informed decisions. This is why we came up with an ambitious plan to create a new, entirely independent news site where we can report the facts and readers get to make up their own minds. The launch of Telex is a large-scale project, and we are well aware that it stands without precedent: Nobody in Hungary had ever tried to build such a large news site from the ground up. But this is the moment to create something that is unique and can become a definitive news source reaching a wide audience, this is the moment to give readers back what they miss. For this new project, we want to recruit as many of our former colleagues as we possibly can. We want this team, these people, most of whom our readers recognise by name, who maintained, wrote, photographed, recorded, edited what was Hungary’s most popular independent website. This team is able to start over and innovate. They have what it takes to turn Telex into an unbiased, informative, diverse, and truly independent news source that is neither in opposition nor on the government’s side, but merely brings you the news from a critical, curious, and entertaining perspective, and offers a wide range of content to read and watch. And we want to bring along enough of our old colleagues so we wouldn’t have to compromise on which news to cover, and that means a lot of people. But to get our site off the ground and help stay it afloat, we need support from our readers. Telex only depends on them, on you. Maintaining something that big is not cheap. It can cost tens of thousands of Euros per month. Our main cost elements will be renting an office, buying equipment to work on and other things such as photo and news agency subscriptions, paying the salaries of our journalists, editors and back-office colleagues, and setting up the technical background needed to securely operate a news site that informs a significant portion of Hungary’s population every day. These components are all necessary to make sure Telex can report on all domestic and global affairs worth covering. The donation campaign we are starting now asks for help from our readers to launch Telex. But we will not make it a secret, this is not the last time we would turn to our readers for financial support, and in the long-term, we aim to turn our supporters into subscribers who know full well what to expect for their subscriptions. Telex will be published by Van Másik Kft., a company founded by Márton Kárpáti. The editor-in-chief will be one of Index.hu’s former deputy editor-in-chiefs, Veronika Munk. She will tell you all the details in this video: Veronika Munk had worked at Index.hu Zrt. from 2002 until 2020. She also teaches journalism at Eötvös Loránd University. Márton Kárpáti had been a deputy editor-in-chief of www.index.hu for the past seven years, and earlier he had been the head of the politics desk, and between the two, he was the leading editor of TV2’s morning program. ", "site": "https://telex.hu/rovat/belfold"}
{"title": "\n        Orbán Viktor megígérte: Budapest számíthat a Fideszre\n       ", "body": "\nÚj elnökséget választott a Fidesz budapesti szervezete. Szentkirályi Alexandra maradt az elnök, és javaslatára Balogh-Madár Emese V. kerületi alpolgármestert, Deutsch Tamás EP-képviselőt, Földesi Gyula országgyűlési képviselőt és Szilágyi Demeter fővárosi képviselőt választották meg alelnököknek. A Fidesz budapesti szervezetének  Facebook-oldala szerint  az ülésen részt vett Orbán Viktor is, aki kiadta a feladatot: a fővárosi politika középpontjában a budapestieket leginkább érintő problémáknak kell állniuk. A miniszterelnök ígérete szerint a budapestiek ebben számíthatnak a Fideszre és a kormányra is. Szentkirályi Alexandra júniusi visszalépése után  arról beszélt Orbán Viktor,  hogy az elmúlt években elmaradt a Fidesz budapesti szervezetének megerősítése. „Be kell vallanom, hogy ma a szervezettségünk Budapesten nem éri el azt a szintet, amit az ország bármely más városában vagy falujában elérünk, (…) a leggyengébben szervezett Fidesz-közösség (…) Budapesten van. Ez a mi felelősségünk, ezt én vállalom is” – fogalmazott a miniszterelnök a Hír TV-ben. Ettől függetlenül nem tartja egy eleve elveszett helynek Budapestet. „Én sose így gondolok erre a városra, hanem egy olyan város, amiért meg kell küzdeni.” A Fidesz fővárosi listája 28,69 százalékot kapott a júniusi önkormányzati választáson. Ez 1,35 százalékkal volt több, mint amit a Tisza Párt elért, és 10 mandátum járt érte a 33 fős közgyűlésben. ", "site": "https://telex.hu/rovat/belfold"}
{"title": "\n        Alig utazik Sulyok Tamás, Európát még el sem hagyta köztársasági elnökként\n       ", "body": "\nÖsszesen tíz alkalommal járt külföldön Sulyok Tamás a március 10-i beiktatása óta, azaz bő hét hónap alatt –  derült ki a Népszava  közérdekű adatigényléséből. A Sándor-palota közlése szerint a köztársasági elnök októberig tíz külföldi látogatásából nyolc alkalommal használt repülőgépet, mindegyik alkalommal a honvédségi különgépet. Az elmúlt hét hónapban kétszer is járt Sulyok Krakkóban, Rómában és Párizsban. Repülővel ment ezenkívül Litvániába és Brüsszelbe. A Sándor-palota válasza szerint Sulyok hivatalos útjaira három- és – a törvényi előírásokat maximálisan kihasználó – tizenöt fős stábbal utazott. Hogy melyik helyre mekkora delegációval érkezett, azt nem árulták el. Jóval aktívabban kezdte a diplomáciai feladatokat Novák Katalin. A volt köztársasági elnök az első hat hónapban 21 alkalommal járt külföldön, míg Áder János 2012-ben, elnöklése első fél évében mindössze hétszer hagyta el az országot. ", "site": "https://telex.hu/rovat/belfold"}
{"title": "\n        A gödöllői polgármester bizalmasának magatartásával volt baj, ezért fordultak szembe Gémesivel a képviselői\n       ", "body": "\nAz elmúlt években többször, az elmúlt egy hónapban három alkalommal jelezték egyértelműen Gémesi György gödöllői polgármesternek, hogy kabinetvezetőjének, L. Péterfi Csabának a városban, illetve kollégáival szemben tanúsított magatartásával olyan szinten nem tudnak azonosulni, hogy kérik a munkaviszonyának megszüntetését – áll abban  a kilenc képviselő által felvállalt bejegyzésben , ami csütörtök késő este jelent meg a gödöllői önkormányzat hivatalos Facebook-oldalán. A kabinetvezető „foglalkoztatása már régóta hatalmas károkat okoz nemcsak a hivatal, de a város közössége számára is, nem Gödöllő érdekeit szolgálja” – írták a képviselők. De mi lehet az a viselkedés, ami így felbosszantotta a gödöllői városatyákat? Információink szerint L. Péterfi Csaba 18 éve dolgozik Gémesi György mellett mint kabinetfőnök, és ő a polgármester legfőbb bizalmasa. Helyi forrásokból megtudtuk, hogy a konfliktus vele nem az utóbbi időkben alakult ki, lényegében „18 éve folyamatos feszültség van a városban a magatartása miatt”. Mint közölték lapunkkal: a kabinetvezető többször olyan hangnemben beszélt másokkal, hogy azt sokan megalázónak, fenyegetőnek tartották. Kerestük L. Péterfi Csabát telefonon és SMS-ben, hogy reagáljon a róla elhangzottakra. Röviden azt válaszolta, hogy nem kíván élni a nyilatkozatételi lehetőséggel. A kabinetvezető viselkedésének tarthatatlanságát a Gödöllőn túlnyomó többséget és a polgármesterrel egy csapatot alkotó Lokálpatrióta Klub képviselői gyakran jelezték Gémesi Györgynek, legutóbb két órán át beszéltek vele erről. Gémesi azonban mindig megvédte bizalmasát, állította egy, a gödöllői városháza ügyeire rálátó forrás. Így hát nem maradt más eszközük, mint ami a legutolsó ülésen történt: 12-2 arányban leváltották őt. A képviselők bejegyzése szerint Gémesi György polgármester a többségi döntést sajnos nem tudta tudomásul venni, és válaszként megvonta Bárdy Péter alpolgármester jogköreit. „Polgármester úr a mai nap során önmagához is méltatlan nyilatkozatokat tett, ezért szükségesnek látjuk, hogy mi is megszólaljunk” – írták. Közölték: mindannyiukat Gémesi kérte fel képviselőjelöltnek, megtiszteltetésnek tartották, hogy vele egy csapatban indulhattak. Végtelenül sajnálják, ami most vele történik. A leváltás után egyöntetűen megerősítették a polgármestert abban, hogy támogatják, és biztosították arról, hogy csupán egyetlen, de fontos és sokakat érintő ügyről van szó. Értetlenül és döbbenten állnak az előtt, hogy Gémesi az ellenkezőjét kommunikálja, és Bárdy Péter alpolgármestert olyan rágalmakkal illeti, mely becsületét, hűségét és szándékait megkérdőjelezik. Ennek ellenére továbbra is tisztelik és szeretik Gémesi Györgyöt, és amit tettek, érte tették, nem ellene – közölték. Mint írtuk Gémesi György 34 éve vezeti Gödöllőt, de most váratlanul  szembekerült saját alpolgármesterével, Bárdy Péterrel , miután elvesztette az egyik legközelebbi tanácsadóját, L. Péterfi Csabát. A csütörtöki testületi ülésen a Gödöllői Lokálpatrióta Klub (GLK) 8 képviselője Bárdy vezetésével szembefordult Gémesivel, Bárdy javaslatára a főtanácsadói pozíciót, amelyet Gémesi bizalmasa töltött be, villámgyorsan megszüntették. Gémesi, bár ellenezte a javaslatot, azt nem tudta megakadályozni, és a testület 14 tagjából 12 megszavazta a döntést. Válaszul Gémesi visszavonta Bárdy Péter összes hatáskörét, és a történteket puccskísérletként értékelte egy videóban (ami azóta elérhetetlenné vált.) Elértük viszont Gémesi Györgyöt, aki közölte: nem akar többet nyilatkozni az ügyben. Elmondta, hogy a közösségi oldalán közzétett videó azért vált elérhetetlenné, mert csak ideiglenesen,  24 órára tette fel. Arra a kérdésre, hogy helyreállhat-e a bizalom a gödöllői testületben, azt válaszolta: a munka fog helyreállni. Külön érdekessége a történetnek, hogy a képviselők a bejegyzésük alatt azt írták: „A Gödöllő facebook oldal adminjogai hétfő reggel visszaállnak. Ezt követően ezt a nyilatkozatot vélhetőleg törölni fogják, ezért arra kérünk mindenkit, aki támogatásáról tud biztosítani minket, hogy ossza meg bejegyzésünket.” Korábban Gémesi a videóban arra utalt, hogy a hivatalos Facebook-oldalt valaki átvette, de nem mondta el, hogy ki. ", "site": "https://telex.hu/rovat/belfold"}
{"title": "\n        Meglepő fordulat: Szentkirályi Alexandra szerint csak álom marad a budapesti olimpia\n       ", "body": "\n„Egy olimpia csodálatos dolog, büszkeséggel tölti el a nemzetet és átgondolt tervezéssel a rendező városnak olyan fejlesztéseket hozhat, amelyek hosszú távon szolgálják a városlakók érdekeit. Éppen ezért mi mindig is olimpia-pártiak voltunk. Sajnos egy budapesti olimpia álom marad egészen addig, amíg a főváros a csőd szélén billeg” – meglepő  Facebook-posztot tett közzé  péntek délután Szentkirályi Alexandra. A Fidesz fővárosi frakcióvezetője szerint a főpolgármester elherdálta Budapest százmilliárdos megtakarítását, és mára kiürült kassza. „Így hiába szeretnének sokan egy budapesti olimpiát, amíg a liberális szivárványkoalíció nem állítja talpra a főváros költségvetését, addig nem lehet olimpiáról komolyan beszélni”. Az régóta nem titok, hogy a budapesti nyári olimpia  Orbán Viktor nagy álma . 2017-ben meghátrált a NOB és a fideszes vezetésű főváros, amikor a Momentum összegyűjtötte a budapesti olimpiáról szóló népszavazáshoz szükséges ajánlásokat. Az idei párizsi olimpa után azonban ismét  elővette a kérdést  a miniszterelnök. Szerinte 2036-ban már igazán rendezhetné Magyarország az olimpiát, szinte minden infrastuktura megvan hozzá, csak a főváros támogatására lenne szükség. Meglepő szövetségesre talált Orbán: Karácsony Gergely már  augusztus végén arról beszélt , hogy támogatná a budapesti olimpiát azzal a feltétellel, ha az állam végzi el az olimpiához szükséges beruházásokat, és visszaadja a főváros saját beruházásaihoz szükséges forrásokat. A főpolgármester szerint ez egy történelmi lehetőség lehet a főváros fejlesztése szempontjából. A Magyar Olimpiai Bizottság (MOB) és a Magyar Paralimpiai Bizottság (MPB) csütörtökön felkérte a fővárosi önkormányzatot, hogy vegyen részt egy „majdani budapesti olimpia megrendezésére irányuló gondolkodásban”. Karácsony Gergely  azt ígérte,  a felkérést a Fővárosi Közgyűlés elé terjeszti. „Azt fogom javasolni a Közgyűlésnek, hogy a főpolgármester és a frakciók vezetői együtt vegyenek részt a Magyar Olimpiai Bizottsággal való közös gondolkodásban.” Pénteki sajtótájékoztatóján  megerősítette a főpolgármester , hogy már a Fővárosi Közgyűlés a jövő heti ülésén döntenek egy állásfoglalásról, amely arról szól, hogy a főváros hajlandó-e leülni beszélgetni a budapesti olimpia rendezésének lehetőségeiről a MOB és az MPB képviselőivel. „Nem arról kell döntenie a közgyűlésnek, hogy akar-e olimpiát, hanem, hogy akar-e együttműködni a MOB-bal, hogy ennek a lehetőségét megvizsgálja” – mondta Karácsony, hozzátéve: közgyűlés döntése csak a folyamat kezdetét jelentené. Kiderül, hogy a Fidesz fővárosi frakciója hogy dönt, amikor az állásfoglalásról szavaznak. Azért is lenne meglepő fordulat, ha már a nulladik lépésben megakadályozná a 10 fideszes képviselő a budapesti olimpia előkészítését, mert Orbán Viktor és a Fidesz többi politikusa a 2017-es népszavazási kezdeményezés óta rendszeresen álomgyilkosnak nevezi a Momentumot. „Sokan vagyunk Magyarországon, akik azt gondolják, hogy az olimpia egy régi álom. Itt történt egy álomgyilkosság” –  mondta a miniszterelnök 2017-ben,  miután az akkor még fideszes Borkai Zsolt vezette Magyar Olimpiai Bizottság és az akkor fideszes többségű, Tarlós István vezette Fővárosi Közgyűlés visszavonta Magyarország olimpiai pályázatát. ", "site": "https://telex.hu/rovat/belfold"}
{"title": "\n        Müller Cecília: A magas vérnyomásban szenvedőknél súlyosabb a Covid-19 lefolyása\n       ", "body": "\n19:30:   A Korányi-kórház is részt vesz a favipiravir klinikai vizsgálatában Takács Gábor, a kórház osztályvezető főgyógyszerésze a favipiravirt a legújabb ígéretes lehetőségnek nevezte a koronavírus kezelésében. Azt mondta, a gyógyszer nem teljesen ismeretlen, ugyanis Japánban és Kínában más indikációban influenza kezelésére már használták. A legújabb adatok szerint azonban a koronavírus kezelésében is hatékony. Szerinte egy klinikai vizsgálat hónapokig tart, komoly módszertan szerint történik és biostatisztikai kiértékelés történik a végén. Mivel a vizsgálat nemrég indult, még több hónap, mire elmondható az, hogy a favipiravir valóban hatékony. Mindenesetre az eredmények eddig más klinikai vizsgálatok és adatok alapján rendkívül biztatóak – mondta. (MTI) 14:50: Szlávik: Már száznál több páciensnél alkalmazták a favipiravir tartalmú Avigan gyógyszert A Magyar Nemzet megkérdezte a favipiravirral való tapasztalatokat Szlávik Jánostól, miután az Országos Gyógyszerészeti és Élelmezés-egészségügyi Intézet engedélyezte a favipiravir hatóanyagú gyógyszer klinikai vizsgálatát, és jelenleg is zajlik egy favipiravir tartalmú gyógyszer magyarországi fejlesztése. A Szent László Kórház infektológiai osztályának főorvosa szerint tavaly decemberben, amikor Kínában kitört a járvány, a favipiravirt elkezdték az új típusú koronavírusos betegek gyógyításában is használni, majd a kedvező tapasztalatok nyomán világszerte elindult a szer kipróbálása. A Dél-pesti Centrumkórház Szent László-telephelyén már száznál több páciensnél alkalmazták a favipiravir tartalmú Avigan tablettát, amitől valóban hamarabb gyógyulnak a betegek, és használata során különösebb mellékhatásokat sem tapasztaltak. A hatóanyag még a betegség elején, az első 5–6 napban eredményez javulást a kórházban kezelt, középsúlyos állapotú pácienseknél, akik a favipiravirtól hamarabb lesznek láztalanok, és kisebb valószínűséggel kerülnek intenzív osztályra. Az Avigan előnye még, hogy egy szájon át szedhető készítmény, azonban aránylag nagy mennyiséget: az első napon kétszer nyolc, a második naptól pedig kétszer három szemet kell belőle bevenni, és 5–10 nap között szükséges alkalmazni – mondta Szlávik. ( Magyar Nemzet ) 12:30: Müller Cecília: A magas vérnyomás kockázati tényező A magas vérnyomás önmagában is kockázati tényezőnek számít koronavírus-fertőzés esetén – mondta az országos tisztifőorvos az M1-en. Müller szerint a magas vérnyomásban szenvedőknél sokkal súlyosabb a betegség lefolyása. A híradóban Müller Cecíliát idézve elmondták azt is: pénteken az elhunytak jelentős része valamilyen krónikus betegségben szenvedett. A legidősebb elhunyt 94, a legfiatalabb 55 éves volt. A második hullámban legnagyobb számban továbbra is fiatalok fertőződnek meg. (MTI) Kattintson ide a legfrissebb hírekért! 09:35: Napi 220 halottat jelez elő Magyarországra a legelismertebb amerikai kutatóintézet  Ha a jelenlegi tendencia folytatódik, akkor Magyarországon az év végéig több mint 12 500 halálos áldozata lehet a koronavírus-járványnak, a november végére várt tetőzéskor 35 ezren fognak ténylegesen megfertőződni, és 220-an fognak meghalni naponta, írja a Magyar Hang a Washingtoni Egyetemen működő Egészségmérési és -értékelési Intézetre (IHME) hivatkozva.  Cikkünket bővebben itt olvashatja. 08:15: 22 ezer felett az aktív fertőzöttek száma Magyarországon 1086 újabb magyar állampolgárnál mutatták ki az új koronavírus-fertőzést, ezzel 29 717-re nőtt a hazánkban beazonosított fertőzöttek száma. Elhunyt 14 krónikus beteg, így az elhunytak száma 812 főre emelkedett, 6824-en pedig már meggyógyultak. Az aktív fertőzöttek száma 22 081 fő. Az aktív fertőzöttek 36%-a, az elhunytak 52%-a, a gyógyultak 35%-a budapesti. 704 koronavírusos beteget ápolnak kórházban, közülük 43-an vannak lélegeztetőgépen.  Cikkünket bővebben itt olvashatja. ", "site": "https://telex.hu/rovat/belfold"}
{"title": "\n        Megduplázhatják az orvosi béreket, a kormány elfogadta a kamara javaslatát\n       ", "body": "\nA kormány elfogadta a Magyar Orvosi Kamara javaslatát az orvosi bérek jelentős emelésére. Hétfőn be is terjesztik a javaslatot az országgyűlésnek Egy kezdő rezidens bruttó 680 ezer forintot, egy 10 éve dolgozó szakorvos 1,3 millió forintot, egy közel 40 éve dolgozó orvos pedig 2 millió forint fizetést kaphat. Kincses Gyula, a kamara elnöke azt mondta: az orvosok januártól kapják meg a béremelés első, 65-70 százalékos részét. A többi 2022-2023-ban érkezik. Keményen szankcinálnák azt, aki hálapénzt fogad el, és azt is, aki hálapénzt ad. Elérhető közelségbe került az orvosi bérek nagyon jelentős emelése, derült ki a kormány és a Magyar Orvosi Kamara szombati tárgyalása után. „Az orvosi kamara által előterjesztett bértáblát elfogadtuk, az erről szóló törvényjavaslatot hétfőn benyújtjuk. Arról is megállapodtunk, hogy ezzel párhuzamosan a hálapénzt is kivezetjük a magyar ellátórendszerből” – jelentette be Orbán Viktor a  Facebookon , miután a kormány delegációja találkozott a Magyar Orvosi Kamara küldöttségével. (Itt találja a Telex legfrissebb híreit) Januártól várható az emelés nagy része A Magyar Orvosi Kamara korábban az orvosi bérek megduplázására és a hálapénz büntetőjogi szankcionálására tett javaslatot. A részletek később derülnek ki. A miniszterelnök a Magyar Orvosi Kamara bértábláját fogadta el módosítási igény nélkül, ami történelmi lépés – mondta szombat délután egy online sajtótájékoztatón Kincses Gyula, a MOK elnöke. Kincses azt mondta: a miniszterelnökkel nem aról beszéltek, hogy a jelenlegi bérek hány százalékkal emelkednek. Korábban a sajtóban 120 százalákos emelésről is jelentek meg hírek, de Kincses szerint ez így értelmezhetetlen. A lényeg, hogy a magyar orvosi kamara kért egy bértáblát, és ezt a kormány elfogadta. Az ütemezésnél Kincses szavai szerint a miniszterelnök azt az elegáns ajánlatot tette, hogy az emelés eloszlása „orrnehéz lesz”. Várhatóan 2021 január elsején az orvosoknak az összes emelés 65-70 százalékát meg kell kapniuk, a többi pedig 2022-2023 januárjára marad. Az orvosi kamara eredeti,  januárban megjelent javaslata  szerint az emelések eredményeképpen a bruttó bérek a következőképpen alakulnának (néhány példa): Rezidens 1 (belépő szint): 687 837 Ft Szakorvos 1: 1 154 920 Ft Szakorvos 10 éve: 1 398 358 Ft Szakorvos 37 éve: 2 025 512 Ft Orbán azt mondta: az elkövetkező 7-8 hónapban nem várható, hogy lesz vakcina a koronavírus ellen. A kórházak óriási terhelés alá kerülnek, ami az orvosoktól és ápolóktól is emberfeletti munkát követel. „Az orvosi kamara világossá tette, és ezzel egyet is értettünk, hogy ezt az emberfeletti munkát a mostani bérszínvonal mellett aligha tudják teljesíteni az orvosaink. Összefogásra van szükség. Ez az a pillanat, amikor az orvosok bérében egy áttörő erejű javulást kell elérnünk.” A hálapénzt büntetik, a kis értékű ajándékokat nem A béremelés előfeltétele, de nem megoldása a hálapénznek – válaszolta a Telex kérdésére Kincses Gyula kamarai elnök. Ennek legkeményebb eleme a büntethetőség az elfogadói és a pénzt felkínálói oldalon, de újraírják az etikai kódexet és átláthatóvá teszik a várólistákat is. Lénárd Rita, a MOK alelnöke is megismételte: Azt is büntetni kell, aki adja, és azt is, aki elfogadja a hálapénzt. A vesztegetés mértékét például az átlagbér százalékában lehet meghatározni. Álmos Péter alelnök ezt azzal egészítette ki, hogy egy kis értékű ajándék, amelyet egy hálás beteg ad az orvosnak, az Nyugat-Európában is elfogadott módja az orvos-beteg kapcsolatnak, ezt a jövőben sem szankcionálják. Kincses Gyula ezt azzal egészítette ki, hogy természetesen „ez az ajándék nem lehet egy kedvesen becsomagolt zsolnai váza”. A kamara szeretné elérni, hogy az orvosok bérezése egyszerű és átlátható legyen, az ne különböző pótlékoktól függjön. Mint Álmos Péter elmondta: a stabil alapbér azért is fontos, mert az a későbbi nyugdíjat is meghatározza. Ezzel és kiszámítható életpályával szeretnék itthon tartani a fiatal orvosgenerációt. Lénárd Rita ehhez azt tette hozzá, hogy megoldást kell keresni a mostani nyugdíjas orvosok helyzetére is, akik 130-150 forintos nyugellátást kapnak. A szakápoló fizetése magasabb volt a kezdő orvosénál Az elmúlt években a sztrájktárgyalások eredményeképp a szakorvosok bére 107 ezer és 100 ezer forinttal, a szakorvosjelölteké 50 ezer forinttal emelkedett. A Magyar Orvosi Kamara is elismeri, hogy ágazati összehasonlításban az egészségügyben nőttek a legnagyobb mértékben a bérek, de ezek még így is messze elmaradnak az alacsonyabb képzettséggel és munkaterheléssel járó területeken jellemző fizetésektől. Közben komoly feszültségek keletkeztek a rendszerben. Az egyes orvosi szakterületeken belül jelentős (óradíjban akár háromszoros) bérkülönbség volt a különböző kórházak között, így állandó volt a munkaerő-vándorlás. Komolyabb fizetésbeli különbségek voltak az egyes orvosi szakterületek között is. A bérek torzulása oda vezetett, hogy 2020 januárja óta egy kezdő OKJ-s szakdolgozó alapbére megközelíti, a kezdő diplomás szakdolgozó alapbére pedig meghaladja egy kezdő orvosét. Az orvosi kamara javaslata az osztrák orvosi béreket vette alapul, amelyek Nyugat-Európában nem számítanak magasnak. Az osztrák szakorvosi bér a hazai minimum háromszorosát teszi ki. A MOK az ausztriai alapbér kétharmadát javasolja magyar alapbérként. A javaslat fontos eleme volt, hogy ezt lehetőleg egy lépésben tegyék meg, mert a béremelés csak így szüntetheti meg a hálapénzt. Az orvosi kamara javaslatának része volt az is, hogy az új bértábla kialakításával egy időben kriminalizálják a hálapénzt, tehát az legyen bűncselekmény (a hálapénz jelenleg csak abban az esetben számít bűncselekménynek, ha valaki előre kéri, és ezért helyez kilátásba előnyöket a betegnek). A kamara számításai szerint a béremeléshez 300-500 milliárdos forintra lesz szükség a költségvetésben. (Borítókép: Védőfelszerelést viselő orvosok és ápolók vizit előtt a koronavírussal fertőzött betegek fogadására kialakított Covid Ortopéd-Traumatológiai Osztályon a fővárosi Szent János Kórházban 2020. május 14-én. – fotó: Balogh Zoltán / Telex) ", "site": "https://telex.hu/rovat/belfold"}
{"title": "\n        A Kétfarkú Kutya Párt nem vesz részt az ellenzéki összefogásban\n       ", "body": "\nA Kétfarkú Kutya Párt külön listával és egyéni jelöltekkel készül a 2022-es országgyűlési választásokra. Ezt Spirit FM műsorában jelentette be Kovács Gergely, a párt elnöke, írja az  ATV . Ez azt is jelenti, hogy a kutyapárt nem vesz részt az ellenzéki összefogásban. „Az álláspontunk nem változott, akkor tudunk beszállni az összefogásba, ha mindenki más kiszáll” – mondta Kovács. Az MSZP, a DK, a Jobbik, az LMP, a Momentum és a Párbeszéd közös közleményben jelentette be augusztus közepén, hogy mind a 106 egyéni választókerületben közös jelöltet állítanának. A közös listáról még nincs megegyezés, az ellenzéki pártok közül a DK, az MSZP és a Párbeszéd támogatja ez a konstrukciót. ( Itt találja a Telex legfrissebb híreit ) Ugyan a Kutya Pártot hivatalosan nem hívták meg az ellenzéki összefogásba, de Kovács állítása szerint a Momentum és az LMP megkérdezte őket szóban. Nekem ez erkölcsileg nem fér bele. Én nem tudok olyan pártokkal egy szövetségben együtt elindulni, akikről ilyen véleményem van, amilyen – mondta az MSZP-re, a DK-ra és a Jobbikra utalva. Annyit viszont megtesznek, hogy csak annyi helyen indulnak el, amennyi a listaállításhoz szükséges. Nagyjából 30 jelöltjük lesz (27 kell a listához), nagyrészt olyan helyeken, ahol úgyis nyerne az ellenzék. Ha 2022-es választáson két listát állítana az ellenzék, és az egyiken csak az LMP és a Momentum lenne, akkor elgondolkodnának azon, hogy csatlakozzanak-e hozzájuk. Kovács Gergely szerint még senki nem bizonyította be nekik, hogy a szavazóik az ellenzéki összefogásra is leadnák a voksukat. ", "site": "https://telex.hu/rovat/belfold"}
{"title": "\n        Este érkezik a hidegfront, másodfokú figyelmeztetést adtak ki\n       ", "body": "\nSzombaton  napközben akár a napi melegrekord is megdőlhet, délen 31 fokot is mérhetünk, de aztán este megérkezik a hidegfront és heves zivatarok is kialakulhatnak,  írja  az Időkép. Kattintson ide a legfrissebb hírekért! A zivatarok először a Nyugat-Dunántúlt érik el, majd – esély van rá, hogy zivatarlánccá szerveződve – éjfél körül a Duna vonalába érkeznek.  A hidegfrontot több helyen intenzív csapadék (lokálisan akár 20mm), 60-80 km/óra közötti, helyenként 90 km/óra körüli szélroham, esetleg jégeső kísérheti , olvasható az Országos Meteorológiai Szolgálat előrejelzésében. Az éjszaka második felében, majd vasárnap reggel a zivatarok lecsendesülve haladnak tovább kelet felé. Zivatar miatt másodfokú figyelmeztetést adott ki az Országos Meteorológiai Szolgálat az ország nyugati felére. Felhőszakadás miatt elsőfokú figyelmeztetés van érvényben. Vasárnapra  az ország középső és keleti felére adott ki elsőfokú figyelmeztetést zivatar miatt az OMSZ. A nap első felében ott még számítani kell záporra, zivatarra, majd nyugat felől felszakadozik a felhőzet, és délután az ország döntő részén kisüt a nap, 20-26 fok várható. ", "site": "https://telex.hu/rovat/belfold"}
{"title": "\n        Az SZFE új rektorhelyettese: Nagyon nagy a veszélye annak, hogy ez a félév elveszett\n       ", "body": "\n„Ha nem tudunk bejutni, nem tudunk megállapodni, nem tudunk rálátni, hogy valójában az oktatás milyen színvonalon, milyen keretek között zajlik, akkor nagyon nagy a veszélye annak, hogy ez a félév elveszett” – mondta Zalán János, a Színház- és Filmművészeti Egyetem (SZFE) új rektorhelyettese a Hír TV péntek esti Magyarország élőben című  műsorában . Zalán közölte, az a célja, hogy minél előbb az épületben legyen, és segítsen a hallgatóknak, hogy ne vesszen el a félév. Kattintson ide a legfrissebb hírekért! Az új rektorhelyettes és Szarka Gábor kancellár a műsorban azt mondták, hogy munkába álltak, elkezdték összeírni azokat a feladatokat, amiket már a jövő héten el kell kezdeniük megoldani. Az átadás-átvétel meg kell kezdődjön, bíznak benne, hogy a másik fél együttműködő lesz, és gördülékenyen fognak haladni. Szarka szerint van egy masszív többség, amely nyugalmat, békét szeretne. Szarka Gábor pénteken a Kossuth rádióban  úgy nyilatkozott , hogy a hallgatók barikádját nem fogják erőszakkal felszámolni, inkább legjobb tudásuk szerint igyekeznek külső helyszínről végezni a munkájukat és biztosítani a belső rendet. Szarka elmondta azt is, hogy ha a tüntető hallgatók és oktatóik elfogadnák a kuratórium létét, és végre elkezdődhetne normális körülmények között a munka, akkor olyan fejlesztések, olyan fejlődés tudna elindulni, amelyre az egyetem történetében eddig nem volt példa. Az új kancellár ezzel arra utalt, hogy Gulyás Gergely kancelláriaminiszter a csütörtöki kormányinfón bejelentette, hogy a megduplázza a Színház- és Filmművészeti Egyetem költségvetését, így jövőre 3 milliárd forintból gazdálkodhat az intézmény. Az SZFE Vas és Szentkirályi utcai épületeit blokád alatt tartó diákok erre csütörtöki sajtótájékoztatójukon úgy reagáltak, hogy egy jogsértő helyzetben, mint amilyen a mostani, nem éppen etikus pénzügyi felajánlásokkal válaszolni. Semjén Zsolt május 26-án éjjel benyújtotta, az Országgyűlés pedig július 3-án elfogadta azt a törvényjavaslatot, amivel 2020. szeptember 1-jétől az állami fenntartású Színház-és Filmművészeti Egyetem (SZFE) alapítványi fenntartás alá kerül. Július végén az is kiderült, hogy az alapítvány kuratóriumának elnökének az intézményt többször bíráló Vidnyánszky Attilát, a Nemzeti Színház igazgatóját nevezték ki. Az új rendszerben az alapítvány, élén a kuratórium dönt az egyetem minden fontos ügyéről, az ő kezükbe került ugyanis a vagyon, az ingatlanok és a főbb döntési körök. A kormány minderről hivatalosan azt kommunikálja, a modellváltás célja, hogy az intézmény szabadabban működjön, hatékonyabb legyen az oktatás, és főképp, hogy az egyetem tulajdonosa már nem az állam lesz, hanem az erre a célra létrehozott alapítvány, amivel minden eddiginél függetlenebbek lehetnek. Az ötfős kuratórium augusztus végén benyújtotta az új alapító okiratot, mire az egyetem teljes vezetése és szenátusa – ami az egyetem legfőbb döntéshozó szerve – lemondott. Az okiratban ugyanis őket minden jogkörüktől megfosztották: nem dönthetnek saját működési szabályzatról, költségvetésről, intézményfejlesztésről, nem választhatják meg az egyetem rektorát, nem nevezhetnek ki önállóan intézetvezetőket és osztályvezető tanárokat sem. Ezek a jogkörök mind a kuratóriumhoz kerültek át. Az SZFE hallgatói nem ismerik el legitimnek a kuratóriumi tagokat, az autonómia visszaadását követelik, hetek óta demonstrálnak, és az egyetem két épületét is szimbolikusan elfoglalták. Több oktatási intézmény, magyar és hollywoodi híresség állt ki mellettük. A Vidnyánszky Attila elnökölte kuratórium közben Vonderviszt Lajos helyére Szarka Gábor lövész ezredest, Hende Csaba korábbi honvédelmi miniszter volt kabinetfőnökét nevezte ki kancellárnak. Majd pályázat és szenátusi jóváhagyás nélkül két új rekorhelyettest is, Novák Emil filmrendezőt és Zalán János színész, producert. Őket azonban az egyetem diákjai nem ismerik el, az elfoglalt épületbe továbbra is csak az egyetem polgárait engedik be, így az új kancellár sem mehetett be. Október elsején az egyetem oktatóinak 60 százaléka sztrájkba kezdett, amihez számtalan külső munkavállalójuk is csatlakozott. A sztrájkoló tanárok reggelente bemennek az egyetemre, de tanítás helyett fórumokat tartanak, beszélgetnek a diákokkal. Követeléseik között szerepel többek között, hogy garantálják az alkotás, az oktatás és az egyetem szabadságát; állítsák vissza a szenátus modellváltás előtti jogköreit; és az egyetem belső működését önrendelkező, demokratikus úton, a szenátuson keresztül az egyetemi közösség határozhassa meg. ", "site": "https://telex.hu/rovat/belfold"}
{"title": "\n        Törökország nem akar tűzszünetet Hegyi-Karabahban\n       ", "body": "\nAzerbajdzsán támogatását kérte a világtól a török külügyminiszter, aki kedden az ország fővárosába, Bakuba látogatott, írja az MTI. Bár hétfőn az EBESZ minszki csoportjának társelnökei, Franciaország, Oroszország és az Egyesült Államok azonnali, feltétel nélküli tűzszünetre szólította fel a harcoló feleket Hegyi-Karabahban, Törökország közvetve elutasította a tűzszünetet. „ Halljuk mindenhonnan a világból a felhívásokat az azonnali tűzszünetre. És akkor? Eddig is tűzszünet volt, aztán most mi történt? Lehet szó tűzszünetről, de mi lesz az eredménye?” – idézi a  Reuters  Mevlüt Cavusoglut. A török külügyminiszter szerint a minszki csoportnak nincs világos rendezési terve a konfliktus megoldására, holott a nemzetközi jog szerint Hegyi-Karabah Azerbajdzsánhoz tartozik. Szerinte Örményországnak vissza kell hívni csapatait a területről, ugyanis Azerbajdzsán csak áldozata a konfliktusnak. Cavusoglu Ilham Aliyev azeri elnökkel is találkozott, ahol megígérte, Törökország kész bármilyen segítséget megadni Azerbajdzsánnak. Nem csak Törökország, de Izrael is fontos partnere Azerbajdzsánnak: az Amnesty International hétfői jelentése szerint Hegyi-Karabah fővárosát, Sztepanakertet izraeli gyártmányú (2010 óta betiltott) fürtös bombákkal támadták az elmúlt napokban, ezeket pedig azeri erők vetették be a szervezet szerint. Közben újabb 21 hegyi-karabahi katona halt meg az Azerbajdzsán elleni harcokban, így az örmény katonai veszteség elérte a 244 főt. Hegyi-Karabah fővárosa, Sztepanakert ellen viszont két napnyi intenzív támadás után keddre virradó éjszaka nem történt incidens. Nem tartják meg a focimeccseket sem A hegyi-karabahi konfliktus nem csak a diplomáciát, de a focit is érzékenyen érinti: az UEFA biztonsági okokból nem rendez meccseket sem Örményországban, sem Azerbajdzsánban, írja az MTI. Míg múlt héten az örmény Ararat-Armenia és a szerb Crvena zvezda közti Európa-liga selejtezőt tartották Jereván helyett a ciprusi Nicosiában, ezen a héten két Nemzetek Ligája-meccset kellett áttenni más helyszínre. A vasárnapi Örményország-Georgia meccset Jereván helyett a lengyelországi Tychyben, míg a keddi Azerbajdzsán-Ciprus találkozót Baku helyett az albániai Elbasanban tartják meg. Hegyi-Karabahban szeptember 27-én újultak ki a harcok az örmények és az azeriek között, a konfliktusnak eddig közel 300 halálos áldozata van a  Reuters  szerint. (Borítókép: Örmény nemzetiségű katona tüzérségi darabot lő ki a hegyi-karabahi katonai konfliktusban 2020. október 5-én. Press office of Armenian Defense Ministry/PAN Photo/Reuters) ", "site": "https://telex.hu/rovat/kulfold"}
{"title": "\n        Öt izraeli katona és három libanoni újságíró is meghalt a pénteki dél-libanoni légicsapásokban\n       ", "body": "\nÖt izraeli tartalékos katona meghalt, tizenkilenc megsérült az éjszakai harcokban, Dél-Libanonban –  írja a Times of Israel  az izraeli hadsereg (IDF) pénteki közleménye alapján. A sérülteket kórházba szállították, négyüket súlyos állapotban. A halálos áldozatok között két 28 éves, egy 43, egy 47 és egy 51 éves volt. A legidősebb férfi az egyik, 2023. október 7-én Nahal Óz kibucból a Gázai övezetbe hurcolt túsz unokatestvére volt. Az IDF szerint a Hezbollah rakétái találták el a dél-libanoni falu egyik épületét, miközben a katonák átvettek egy logisztikai szállítmányt. A Hezbollah több rakétát indított arra a helyre, ahol átvették felszerelésüket, és az egyik lövedék a katonák melletti épület közelében csapódott be. Az izraeli hadsereg Dél-Libanonban az elmúlt napokban lerombolta a Hezbollah két alagútját, melyek egyike föld alatti parancsnoki központként működött több tucat méterrel egy libanoni falu alatt. A hadsereg bejelentése szerint a terrorszervezet több tagja a helyszínen rekedt és meghalt. A másik alagútra az izraeli határ közelében bukkantak rá, ez a Hezbollah Raduán nevű elitegységének fegyverraktára volt, és a hadsereg szerint az Izrael ellen tervezett invázióhoz használták volna. Az izraeli hadsereg a Hezbollahtól számos fegyvert zsákmányolt a hadműveletekben, elfogtak tizenegy, páncéltörő rakétákkal, rakétaindítókkal, gránátokkal és kézifegyverekkel megrakott teherautót is. Az  AP azt írja , szintén pénteken három újságíró is meghalt egy izraeli légicsapásban, Hasbaya faluban, Délkelet-Libanonban. A támadásban több házat is eltaláltak, ahol a helyszínről tudósító újságírók szálltak meg. Az izraeli hadsereg nem adott ki figyelmeztetést a csapás előtt, libanoni politikusok háborús bűnökkel vádolják Izraelt és azzal, hogy szándékosan vette célba az újságírókat. A halálos áldozatok közül ketten, Ghassan Najar operatőr és Mohammed Rida műsorvezető-technikus a bejrúti székhelyű Al-Mayadeen munkatársai voltak. Rajtuk kívül Wissam Qassim, a Hezbollahhoz köthető Al-Manar TV operatőre halt meg a légicsapásban. Az izraeli hadsereg nem kommentálta azonnal a csapást. A libanoni egészségügyi miniszter pénteken közölte, hogy 2023. október elején megkezdődő harcok óta összesen 11 újságíró halt meg és nyolcan sebesültek meg. Gázában 38 ember halt meg az IDF pénteki légicsapásaiban. A délen fekvő Khan Júnisz városában is egyre nagyobb az ellátási hiány, az elmúlt napokban az emberek kenyérért álltak sorba a város egyetlen működő péksége előtt. ", "site": "https://telex.hu/rovat/kulfold"}
{"title": "\n        Varga Judit a CEU-ítéletről: Elfogadhatatlan a kettős mérce\n       ", "body": "\nSérti az uniós jogot a magyar nemzeti felsőoktatási törvény 2017-es módosítása –  mondta ki kedden  az Európai Bíróság. A külföldi egyetemek magyarországi működésének feltételeit szigorító lex CEU vitatott részeit a döntés értelmében vissza kell vonnia a magyar kormánynak. A döntésről Varga Judit igazságügyi miniszter az MTI-nek nyilatkozott: azt, hogy elfogadhatatlannak tartják a kettős mércét, a jogszabályokat minden egyetemnek egyformán be kell tartania Magyarországon. Nem lehet olyan törvényt alkotni, amely a Soros-egyetemet előnyösebb helyzetbe hozza a magyar egyetemeknél – mondta el az MTI-nek. Hozzátette: az Európai Bíróság ítéletét – mint mindig – Magyarország a magyar emberek érdekének megfelelően végre fogja hajtani. Kiemelte azt is, hogy szerintük a magyar szabályozás révén biztosítható, hogy az adott intézmény hallgatói valóban olyan végzettséghez jutnak majd, mint amilyen diploma megszerzését várták. Szerinte a vonatkozó magyar törvény tucatnyi, Magyarországon működő külföldi felsőoktatási intézményt érint, de legtöbbjüknek nem jelentett gondot megfelelni ennek a jogszabálynak. „A felsőoktatási intézmények megfelelő működése végső soron egy ország oktatási rendszerébe vetett bizalom, a felsőoktatási rendszer jó hírnevének a záloga, az annak eredményeként kiállított oklevél pedig ennek a megtestesítője. Nem postaláda egyetemekre van szükség – fogalmazott. A 2017-es törvényjavaslat ellen több ezer vezető külföldi tudós, közgazdász és tizenöt Nobel-díjas is felszólalt. A törvénymódosítás megszavazása után öt nappal csaknem százezren tüntettek a döntés ellen Budapesten. Noha a CEU teljesítette a törvénymódosításban foglaltakat annak bevezetése után nem sokkal, a működésüket garantáló, Egyesült Államokkal kötendő nemzetközi szerződést a magyar kormány nem volt hajlandó aláírni, így az egyetem vezetősége 2018. december 3-án bejelentette, hogy amerikai akkreditációjú képzéseiket 2019 szeptemberétől már nem Budapesten, hanem Bécsben indítják el. A CEU már jelezte, hogy kedden délután négykor sajtótájékoztatót tartanak, ahol a bíróság döntésére reagálnak. ", "site": "https://telex.hu/rovat/kulfold"}
{"title": "\n        A baltimore-i hídomlást okozó hajó tulajdonosai állják a takarítás 102 millió dolláros költségeit\n       ", "body": "\nA baltimore-i hidat romba döntő hajó tulajdonosai 102 millió dollárt, azaz több mint 38 milliárd forintot fog fizetni az amerikai államnak – írja a  Sky News . A Szövetségi Igazságügyi Minisztérium a Dali nevű teherhajót üzemeltető két szingapúri cégen, a romok eltakarításának költségét fizetteti meg. A Dali még márciusban  ütközött neki  a baltimore-i Francis Scott Key hídnak, ami az ütközés következtében összedőlt. A balesetben hat, éppen a hídon dolgozó munkás vesztette életét. A teherhajón a baleset előtt nem sokkal teljes áramszünet volt, ami megbénította annak navigációs rendszereit. Az összeomlott hidat és az alászorult hajót  hatalmas erőkkel  kezdték  bontani , az ügyben később az FBI is  nyomozást indított . A Dali végül  három hónappal később , június végén hajózott ki Baltimore-ból. A város legforgalmasabb hídjának újjáépítése valamikor 2028 őszére fejeződhet be, és nagyjából 1,7-1,9 milliárd dollárba, azaz 630-700 milliárd forintba fog kerülni. Maryland állam az újjáépítés költségeire külön követelést nyújtott be a szingapúri cégek ellen. ", "site": "https://telex.hu/rovat/kulfold"}
{"title": "\n        Újranyitják az olasz kikötőket a menekültek előtt\n       ", "body": "\nBővítik a menedékkérelmi rendszert, és újra beléphetnek az olasz vizekre a menekülteket szállító hajók, írja az MTI. A balközép római kormány új rendeletei jelentősen fellazítanák a volt belügyminiszter, Matteo Salvini migrációs és biztonsági törvénycsomagját, és egy új, többlépcsős védelmi és integrációs rendszert hoznának létre. A hétfői kormányülésen kidolgozott rendeletcsomag visszaállította a tavaly eltörölt humanitárius menedékkérelmet és a 2019 előtti befogadórendszert is. Eszerint a menekültek először a kormány által működtetett táborokba kerülnek, majd kisebb csoportokban szétosztják őket az önkormányzatok között, civil szervezetek és más nonprofit egyesületek segítségével. Aki rendkívüli menekültstátuszt szerez, az bekerül a nemzeti anyakönyvi rendszerbe, és felveszik a társadalombiztosítási és egészségügyi és a munkaközvetítői hálózatba is. Emellett három évre szóló személyi igazolványt is kaphatnak, tartózkodási engedélyükkel pedig munkát is vállalhatnak. Eltörölték a zárt kikötők politikáját is: megszüntetik a belépési tilalmat a menekülthajók előtt, és nem szankcionálják az őket fenntartó civil szervezeteket sem. Kivételt jelent viszont az, ha a szervezet vagy a hajó nemzetbiztonsági kockázatot jelent, vagy nem működik együtt a hatóságokkal. Nicola Zingaretti, a baloldali Demokrata Párt főtitkára szerint ezzel megszűntek „Salvini propagandarendeletei”, Paola De Micheli infrastrukturális és közlekedésügyi miniszter szerint pedig egy emberségesebb és biztonságosabb Olaszországot akarnak teremteni, ahol „elsők az emberek jogai, minden emberé”. Matteo Salvini szerint viszont a rendeletek miatt „visszatérnek az embercsempészek és illegális bevándorlók előtt nyitott kikötők”, a biztonságot pedig „felcserélték az illegális bevándorlókkal”. Salvini ellen egyébként október elején  indult bírósági eljárás , egy menekülteket szállító hajó feltartóztatása miatt. ", "site": "https://telex.hu/rovat/kulfold"}
{"title": "\n        A szüleik meggyilkolásáért életfogytiglanra ítélt Menendez testvérek szabadlábra helyezését kérték\n       ", "body": "\nGeorge Gascon Los Angeles-i ügyész a szüleik meggyilkolásáért életfogytiglanra ítélt Menendez testvérek feltételes szabadlábra helyezését indítványozza, írja a  Reuters . Az ügyész arra hivatkozott, hogy új bizonyíték került napvilágra, ami arra utal, hogy a Menendez testvéreket évekig szexuálisan zaklatta az apuk. Erik és Lyle Menendez 1989. augusztus 20-én gyilkolta meg José és Kitty Menendezt a Beverly Hills-i otthonukban. 1996-ban ítélték el őket tettükért, több mint 30 éve vannak börtönben.         Erik és Lyle Menendez 2024. október 10-én – Fotó: CRDC Az ügyészt azt fogja javasolni a bíróságnak, hogy büntetésüket változtassák 50 évtől életfogytig tartó szabadságvesztésre, hogy azonnal szabadlábra helyezhetők legyenek, mivel a gyilkosságok idején Lyle 21, Erik pedig 18 éves volt. Gascon szerint a Menendez testvérek mostanra lerótták tartozásukat a társadalom felé, de kiemelte a börtönben tanúsított jó magatartásukat is. Azt még nem lehet tudni, hogy mikor születhet döntés az ügyben. A Menendez testvérek ügyéről a Netflix készített sorozatot, amiről  itt olvashatja a kritikánkat. ", "site": "https://telex.hu/rovat/kulfold"}
{"title": "\n        Szigorúbb jogállamisági mechanizmusról döntött az Európai Parlament\n       ", "body": "\n    A jogállamiság ellen lépő kormányoktól megvonnák az uniós forrásokat, de az állampolgároktól nem. Amennyiben a tagállami kormányok nem mennek bele egy valódi feltételrendszerbe, az uniós parlament nem adja áldását a büdzsére, ahogyan a koronavírus okozta gazdasági károkra létrehozni tervezett pénzügyi alapra sem.\n   \nAz Európai Parlament nem az Európai Bizottságot bízná meg a jogállamiság ellenőrzésével, hanem egy független szakértői testületet, ellenben ragaszkodik ahhoz, hogy az uniós költségvetésben valódi, erőteljes jogállamisági mechanizmus és feltételrendszer szerepeljen, amelyet a Bizottság kezdeményezne, és hajtana végre. A témáról tartott hétfői plenáris vitában a parlamenti képviselők túlnyomó többsége támogatta az állandó ellenőrző mechanizmus bevezetését szorgalmazó javaslatot az uniós értékek védelmében, szerdán pedig meg is szavazták: 521 igen, 152 nem, 21 tartózkodás arányban. Az autokratikus és illiberális trendeket, korrupciót, félretájékoztatást és az állam foglyulejtését célkeresztbe állító jogalkotási kezdeményezést az EP Állampolgári Jogi Bizottságában (LIBE) már jóváhagyták. A tervezet szerint az Uniónak erőteljes, átfogó és eredményközpontú eljárásra van szüksége ahhoz, hogy az Európai Unióról szóló szerződés 2. cikkében szereplő értékeket megóvja és megerősítse. A javasolt új éves ellenőrzési ciklus figyelembe venné és kiegészítené a már létező eljárásokat, így az uniós szerződés 7. cikke szerinti eljárást és az Európai Bizottság szeptember 30-án bemutatott éves jogállamisági jelentését. Az eljárásban használt megelőző és korrigáló intézkedések az európai szemeszter mintájára országokra lebontott ajánlásoktól egészen a költségvetési pénzek feltételekhez kötéséig terjednek. (Itt találja a Telex legfrissebb híreit! ) Ez egy erőteljesebb lépés, mint amire  a múlt héten számítani lehetett . Az Európai Bizottság ugyanis múlt szerdán tette közzé az első uniós szintű jogállamisági jelentését – mind a 27 tagállamról, Magyarországot pedig mind a négy vizsgálat nagy témakörben alaposan elmarasztalta az uniós végrehajtó testület. Csakhogy ez a jogállamisági jelentés nem egy szankciós mechanizmus, sőt az Európai Bizottság szerint csak egy új megelőzési eszköz, amely az új éves európai jogállamisági mechanizmus előkészítését ugyan képezi, de célja mindössze a párbeszéd, és gyakorlati következménye sem lesz, nem is lehet. Eközben ugyanis az EU-tagállamok állandó képviselői minősített többséggel megszavazták azt a német soros elnökség által kidolgozott javaslatot, amely az úgynevezett uniós forrásvédelmi mechanizmust – azaz az arról szóló bizottsági terveket a nyári EU-csúcson elfogadottakkal összefésülő formát – tenne lehetővé. A magyar állandó képviselő leszavazta a tervezetet, a kormány pedig azt közölte, elfogadhatatlannak tartják azt. A német EU-elnökség javaslatának magyar elutasítása elsőre nem volt egyértelmű, hiszen ennek értelmében a korábban tervezett jogállamisági keretek alaposan felpuhulnának, így rendszerszintű jogállami hiányosságok (például az igazságszolgáltatás függetlenségének veszélyeztetése) helyett csak akkor kellene pénzügyi szankciókkal szembenéznie bármely tagállamnak, ha a jogállamiság elveinek megsértése bizonyíthatóan hatással van az uniós büdzsé szabályos végrehajtására, avagy az EU pénzügyi érdekeinek a védelmére. Az érintett tagállam ráadásul az Európai Tanács elé vihetné az ügyet, mielőtt a miniszteri tanács minősített többséggel döntést hozna az esetleges szankciókról. Azaz valóban megvalósulhat az EU-pénzek és a jogállamisági feltételek valamiféle összekötése, de csak az uniós pénzfelhasználást érintő, konkrét problémák esetén. A német javaslatról nemcsak a magyar és a lengyel kormány képviselője szavazott nemmel az ülésen, hanem a holland, finn, svéd, dán és belga kormányé is, utóbbiak azonban azért utasították el, mert az szerintük túl puha lett mind a feltételrendszerben, mind annak szankciós szavazási módjában. Ezzel együtt az összes többi (20) tagállam támogatta a tervet, így az többségi szavazással átment. Rá kellene azonban még bólintania erre az Európai Parlamentnek is, amely egyelőre túlságosan lazának tartja a feltételrendszert. Sőt: kedden az EP-ben jelentős többséget képviselő, négy frakciójának vezetői közös levélben sürgették a jogállamisági mechanizmus és az EU költségvetésének összekapcsolását. Manfred Weber, az Európai Néppárt, Dacian Ciolos, az Európa Megújul, Iratxe Garcia Perez, a Szociáldemokraták és Ska Keller, valamint Philippe Lamberts a Zöldek részéről „Az európai értékek nem eladók” címmel pubikálták álláspontjukat a  Politicóban . Az Európai Parlamentnek – mint az összes tagállamnak is – vétójoga van a költségvetés, és a hozzá kapcsolt 750 milliárd eurós mentőcsomag elfogadásakor. Az EP most megerősítette, hogy erős jogállamisági feltételrendszer nélkül nem tudják támogatni a költségvetést. A négy frakció vezetői – néppárt, szocialisták, liberálisok és zöldek – már februárban is megírták, hogy ragaszkodnak ehhez, de most, hogy a Tanácsban felpuhították a feltételrendszert, és két tagállam, Lengyelország és Magyarország még ezzel sem tud egyetérteni, az EP-többség egyértelművé tette, ők sem engednek. A levélben azt követelik, hogy az Európai Bizottság joga legyen a szankciók kezdeményezése, és azt a Tanács csak minősített többségi szavazással írhassa felül. Ez az eljárásrend sokkal szigorúbb, mint az Európai Tanács előtt lévő javaslat, ami alapján a szankciók élesítéséhez kellene minősített többségi szavazás. Az EP-frakciók vezetői ahhoz is ragaszkodnak, hogy a szankciókat általában a jogállamisági intézmények gyengítése miatt lehessen egy tagállam esetében érvényesíteni. A Tanács előtt lévő mostani, a német soros elnökség által benyújtott javaslat szerint csak az EU-s pénzek elosztásával kapcsolatos intézményi problémák (korrupcióval szembeni engedékenység) lehetne oka szankciók kivetésének.  Azt akarják, hogy a múlt héten először megjelent, a Bizottság által készített jogállamisági országjelentések legyenek a kiindulópontjai az eljárásoknak, amit egy független szakértőkből álló testület egészíthetne ki a javaslataival. Így minimum a bíróságok függetlenségét is vizsgálni kellene, de kitérnek a sajtószabadság helyzetére is a levélben, sőt egyértelművé teszik azt is, lehetővé tennék, hogy a szankcionált kormányoktól elvett támogatásokat más szereplő még megpályázhassa az adott országokban. Ebben az esetben például az Európai Bizottság intézné a közbeszerzéseket, pályázatokat, így a tagállam polgárai nem esnének el – vagy nem teljesen az uniós pénztől. A levél kiköti: egyetlen európai állampolgárt sem szabad megbüntetni azért, mert kormánya elmulasztotta tiszteletben tartani és betartani az EU alapelveit. Ezért egy ezt biztosító finanszírozási rendszert kell kidolgozni, írták még. A négy frakcióvezető írásából tehát már a hét közepén az derült ki, hogy nem hajlandóak belemenni egy felvizezett javaslat elfogadásába. Márpedig az EP hozzájárulása nélkül nem hozhatók meg sem a szükséges jogszabályok, sem a következő hétéves uniós költségvetés, valamint a Next Generation EU alap, amely a koronavírus okozta gazdasági károk miatt egyre több tagállamban igencsak sürgetővé vált. (Borítókép: Képviselők az Európai parlament 2020 október 7-i ülésén. Fotó: Yves Herman / Reuters) ", "site": "https://telex.hu/rovat/kulfold"}
{"title": "\n        Wall Street Journal: Elon Musk és Putyin évek óta rendszeresen egyeztet\n       ", "body": "\n2022 vége óta rendszeres kapcsolatban áll Elon Musk Vlagyimir Putyin orosz elnökkel –  tudta meg a Wall Street Journal . Elon Musk 2022 októberében még azt mondta a nyilvánosságnak, hogy csak egyszer beszélt Putyinnal, még 2021 áprilisában. Elmondása szerint a beszélgetés az űrkutatásról szólt. A lap orosz, amerikai és európai tisztviselők alapján azt írja, azóta több beszélgetésre is sor került Musk és az orosz elnök, illetve magas rangú orosz tisztviselők között. Az értesülések szerint az egyik ilyen tisztviselő Szergej Kirijenko, az elnöki hivatal vezetőjének első helyettese volt. A múlt hónapban az amerikai igazságügyi minisztérium egy nyilatkozatban azt állította, hogy Kirijenko közel 30 internetes domaint hozott létre az orosz dezinformáció terjesztésére, többek között a Musk tulajdonában lévő X-en. A 2022. februári orosz invázió után Musk eleinte határozottan kiállt Ukrajna mellett, majd –  mint utóbb kiderült, némi juttatásért cserébe  – rákapcsolta Ukrajnát a Starlink műholdas internetszolgáltatójára. Ugyanazon év szeptemberében viszont a szolgáltatás lekapcsolásával megakadályozta az ukránok egyik krími támadását, amelyet utólag ő maga is  elismert . A SpaceX ezután kiterjesztette a Starlink használatára vonatkozó korlátozásokat Ukrajna támadó műveleteire. A WSJ azt írja, ezek a lépések egybeestek a Kreml felől érkező, fokozódó nyomásgyakorlással. A lap forrásai szerint Musk rendszeres beszélgetéseket folytatott magas beosztású orosz tisztviselőkkel, szerinte akkoriban „hallgatólagos fenyegetések” voltak a techmilliárdos ellen. 2022 októberében Musk már a békét sürgette, az oroszok feltételeinek megfelelően – vagyis a Krím további orosz megszállásával és a NATO-n kívüli ukrán semlegességgel együtt. Az elmúlt évben Musk és Oroszország érdekei egyre inkább átfedték egymást. Amellett, hogy Oroszország dezinformációra használja az X-et, és Musk nyíltan ellenzi az Ukrajnának nyújtott segélyeket, ukrán tisztviselők szerint az ország keleti és déli részét megszálló orosz erők elkezdték használni a Starlinket, amivel drónjaik hatótávolságát is növelni tudják. A lap az orosz hírszerzés egyik tisztviselőjétől azt is megtudta, hogy tavaly év végén az orosz vezetés arra kérte Muskot, ne aktiválja a Starlinket Tajvan felett. A kéréssel – az orosz–kínai kapcsolatok erősödésével párhuzamosan – Kínának tettek szívességet. A washingtoni kínai nagykövetség képviselője azt mondta, hogy nem ismerik a konkrétumokat, és nem tudták kommentálni az esetet. Az X idén év elején közvetítette Tucker Carlson kétórás, Putyinnal készített interjúját, melyben az orosz elnök azt mondta, biztos benne, hogy Musk „okos ember”. „Elon Muskot nem lehet megállítani, azt fogja tenni, amit gondol” – mondta akkor Putyin. A techmilliárdos Putyinnal ápolt kapcsolata nemzetbiztonsági aggályokat is felvetnek a jelenlegi kormányzatban. Musk ugyanis szoros üzleti kapcsolatokat alakított ki az amerikai katonai és hírszerző ügynökségekkel, ami miatt rálátása van az Egyesült Államok űrprogramjaira, a Starlinket üzemeltető SpaceX pedig a Pentagon és a NASA elsődleges rakétaindítója. Musk emellett a Trump-kampányban is egyre nagyobb szerepet vállal, az elmúlt negyedévben  27,6 milliárd forintnyi dollárral támogatta a republikánusok elnökjelöltjét . Ezért is lehet, hogy Musk orosz kapcsolatairól hallgat a Fehér Ház, és a Pentagon sem kommentálta a lap értesüléseit, ahogy Elon Musk sem. Elon Musk életéről  ebben  és  ebben  a cikkünkben írtunk bővebben. ", "site": "https://telex.hu/rovat/kulfold"}
{"title": "\n        Távoktatás koronavírus alatt: az oktató közölte a kaliforniai anyával, hogy nem szoptathat óra alatt\n       ", "body": "\nTovábbra is az Egyesült Államokban a legsúlyosabb a járványhelyzet a világon, ezért több iskola távoktatásban folytatja az tanítást: így vett részt az óráin a Fresno City College főiskolán a kaliforniai Marcella Mares is. Szeptember végén Mares arról kapott emailt az iskolától, hogy az új szabályok értelmében be kell a diákoknak be kell kapcsolniuk a mikrofonokat és webkamerákat az óra időtartama alatt, hogy így igazolják a jelenlétüket. A nő, mivel van egy 10 hónapos lánya, erre válaszként azt írta, hogy persze, minden rendben, de a szoptatás idejére kikapcsolná ezeket, írja a  CNN . „Örömmel hallom, hogy be tudja kapcsolni a kameráját és a mikrofonját, de kérem, ne szoptassa a lányát az óra ideje alatt, mert nem ez lenne a dolga. Inkább csinálja azt óra után” – válaszolta erre Maresnek, aki előbb ezen, majd később azon húzta fel magát, hogy az oktató az órán jelentette be: egy különös emailt kapott az egyik diáktól azzal, hogy az valamiféle helytelen dolgot szeretne csinálni az óra során. A történtek miatt Mares az iskola panaszkezelőjéhez fordult, néhány nappal később pedig emailben elnézést is kért tőle azt oktató. „Sajnálom, hogy kellemetlenséget okoztam önnek, mostantól bármikor megszoptathatja a gyermekét az óra alatt, a feladatok vagy előadás, vizsga közben is. Ki is kapcsolhatja a kameráját bármikor, ha erre szüksége van” – állt a levélben. Mares azóta egyéb okokból már leadta az órát, de a CNN-nek azt mondta: úgy gondolta, az iskola további lépéseket is tesz majd a történtek miatt. A lap megkereste az Fresno City College-ot, ahol arról tájékoztatták őket, hogy az oktatót tájékoztatták a hatályos kaliforniai szabályokról, ugyanis mint utóbb kiderült, nem volt tisztában vele, Kalifornia államban a szoptató anyáknak joguk van a távolmaradáshoz a gyermek etetésének idejére, retorzió nélkül. Ezzel egyébként Maresnek sem voltak rossz tapasztalati, más órákon nem okozott problémát számára a szoptatás, igaz, egyelőre ez az első szemeszter, amikor anyaként vesz részt az előadásokon. ", "site": "https://telex.hu/rovat/kulfold"}
{"title": "\n        Álmodott már Magyar Péter Orbán Viktorral? Erre is válaszolt Bécsben\n       ", "body": "\n„Kicsin múlt, hogy nem vagyok itt, mert a második világháború idején a dédszüleim úgy döntöttek, hogy elhagyják a hazájukat. Mondseeig jutottak el kisgyerekekkel, (…) ott éltek két évig, a dédnagyapám megalkudott egy farmra a Mondsee partján, de a sors fintora az volt, hogy kaptak egy telefont, hogy a dédnagyapám anyja haldoklik, és felszálltak az első járműre, majd amikor leszálltak, rögtön letartóztatták a dédnagyapámat, mindenüket elvették, dédnagyapám vizsgálati fogságban volt, majd később annak a kúriának a vendégszobájába költöztek, ahol előtte éltek, és nem hagyták el az országot, így most én itt lehetek” – ezzel a hatásos történettel kezdte Magyar Péter a bécsi Tisza Szigetek fórumán az előadását. Magyart már hónapok óta várta Bécsbe az itt megalapított, Tisza Párttal szimpatizáló, civilekből álló két Tisza Sziget, de ahogy azt a Tisza Párt vezetője mondta, az önkormányzati választást megelőző kampánykörútja során sajnos nem volt ideje elmenni Bécsbe, na de most, ha már úgyis adódott október 23-a, hát pótolta. Azt, hogy volt igény a jelenlétére, jól mutatja, hogy az esemény helyszínéül meghirdetett gasztropub pinceszintje dugig megtelt érdeklődőkkel, a szervezők szerint ez 130 regisztrációt jelentett. Utóbb egy sárga szettet viselő tacskó gazdájától megtudtam, volt olyan is, aki csak úgy beosont, ő is csak úgy bejött, mert „az ország súlyos erkölcsi deficitben van”, és a Tisza Pártban látja az egyedüli kiutat.         Fotó: Iván-Nagy Szilvia / Telex Magyar Péter később elmesélt még egy családi történetet egy majdnem kivándorlásról, méghozzá, hogy a nagyszülei '56-ban majdnem elhagyták Magyarországot, ugyanis tartottak tőle, hogy nagyapját fellelhetik fotókon, mint az ELTE Forradalmi Bizottságának az egyik tagját, „és nyilván nem sok jó várt volna rá”. Nagyszülei végül maradtak, mert nagyanyja az összekészített bőröndök mellett végül azt mondta: nem tudja elhagyni a Magyarországot. Nem kell hozzá pszichológusnak lenni, hogy az ember azért sejtse, az ország helyzete vagy a kormány miatt külföldre költöző magyarok többségének belesajdul a szíve ezekbe a történetekbe. Ehhez Magyar Péter nem lesz elég Bár találkoztam olyannal is, aki puszta kalandvágyból költözött, a többség nem ezért, hanem a megélhetési, a morális problémák, az oktatás vagy az egészségügy helyzete miatt. Barbara például azért jött el Magyarországról 2015-ben egyik napról a másikra, mert bár egyedülálló anyaként el tudta tartani a két gyerekét úgy, hogy 12 órában dolgozott egy benzinkúton, úgy gondolta: szeretné látni is a gyerekeit. Az elmúlt kilenc évben egyszer megpróbált hazaköltözni, szoláriumszalont akart üzemeltetni, de végül arra jutott: ha tisztességesen akarja csinálni, akkor ez nem fog menni, mert nem marad bevétele. Úgyhogy inkább visszament. Bár Nagy Ervin hatásos mondataiból és a Tisza Párt korábbi kommunikációjából úgy tűnhet, a külföldön élő magyarok csak arra várnak, hogy végre leváltsa valaki az Orbán-kormányt, és már pakolnak is haza, ez egyáltalán nem ennyire nyilvánvaló. Barbara például azt mondta, csak akkor költözne vissza, ha tényleg azt az életszínvonalat tudná élni, amit külföldön. „Hogy mi kellene ehhez? Csoda. Ehhez Magyar Péter nem lesz elég” – fűzte hozzá. Többekkel beszélve úgy látszott, a helyi érdeklődők hideg fejjel, józanul, kritikusan állnak Magyarhoz, és többüknek valóban eszük ágában sincs visszaköltözni. Nem menne vissza Löbl Judit, a Széchenyi István Tisza Sziget egyik főszervezője sem. „Bár volt egy jónak mondott életem Magyarországon, vállalkozó voltam, azt mondtam, hogy már öreg vagyok a diktatúrához. Nem akartam abban az állapotban, abban a légkörben maradni, és Bécs tűnt optimálisnak, mert beszélem a nyelvet, van egy befogadó társadalom is, de mégiscsak ott vannak a gyökereim, ott van az édesanyám, a két gyerekem, és ha csak 1 százalék esély is van arra, hogy ott változást tudunk elérni, akkor kötelességem, hogy tegyek ezért” – magyarázta, hogy miért kezdett bele a szervezésbe. Nagyon nehéz lesz a kormányváltás után A Tisza szigetesek fóruma inkább hasonlított egy nyugodtabb one man show-ra, mint egy klasszikusabb lakossági fórumra, mert habár voltak kérdések, azokat nem kézfeltartás után mondták be a jelentkezők, hanem előre összeszedtek párat közülük, amikre aztán Magyar válaszolt. A közönség többször hangosan derült, Magyar pedig jó ütemben adagolta a helyieknek vicces tartalmakat, így megemlítve például Lázár János klasszikusát Bécsről, ami szerint az osztrák főváros nagyon veszélyes, és jókor jött az első kérdés is, ami rögtön így szólt: „Álmodott-e már Orbán Viktorral?” A közönség itt is hangosan felnevetett, Magyar pedig válaszolt is, aztán jött a következő kérdés. A politikus azt mondta, nem álmodott még Orbán Viktorral, „de lehet, hogy ő velem igen, mert a nevemet nem meri kimondani”.         Fotó: Iván-Nagy Szilvia / Telex A Tisza Párt vezetője nem nyomott „gyere haza, fiatal” jellegű kampánybeszédet, nem presszionálta az itt élőket, és azt sem ígérte, hogy egy esetleges kormányváltás esetén minden rögtön nagyszerű lenne, sőt. „Nagyon nehéz lesz” a helyzet a kormányváltás után – mondta, amikor arra válaszolt egy 66 éves kérdezőnek, hogy szerinte van-e esély a magyar egészségügy állapota miatt arra, hogy záros határidőn belül haza tud költözni az illető. Persze nem beszélt a  Diákhitel-szerződésekről sem. Az előadás során volt még szó érintőlegesen Gyurcsány Ferencről, de a fogyasztás és átlagjövedelem viszonylatában szóba került Mészáros Lőrinc és Várkonyi Andrea is, így: „Ugye azt mondja a miniszterelnök, hogy miért nem fogyaszt a magyar, hát olyan jól élnek, (…) hát én megmondom, hogy miért. Mert a jövedelem, az átlagjövedelem, az lehet, hogy nő, meg az átlagbevétel. De azért nő, mert az ő haverja gázszerelő haverja egyik évről 500 milliárdról 1000 milliárdra nő a vagyona, a vejének 100 milliárdról 500 milliárdra nő (…), összességében kijön az átlag, de egy nagyon nagy része a társadalomnak elszegényedik. Az a trükk ebben miniszterelnök úr, ha eljut önhöz, hogy Mészáros Lőrincnek hiába van ezermilliárd forintja, nem tud megenni tízezerszer annyi osztrigát. Sőt, még Várkonyi Andrea sem tud, vagy lehet, hogy tud, de megunja a 10. vagy 100. krokodilbőr táskát, és ha megveszi, akkor sem Budapesten fogja megvenni, hanem Bordeaux-ban vagy Svájcban vagy Bécsben” – magyarázta a fórum végén. Innen az odaérkezők nagyobb része átvonult még a nyilvános esemény helyszínére, a bécsi Szépművészeti Múzeum és Természettudományi Múzeum között fekvő Mária Terézia térre, ahol egy pódiumon Magyar nagyrészt elismételte, amit a fórumon is, és felolvasott egy részletet Faludy Györgytől, amit a Himnusz, majd közös fotók követtek. A téren találkoztam frissen kiköltözőkkel, akik augusztusban érkeztek Bécsbe két kisgyerekkel, a Tisza Párt működését pedig aktívan követték már Magyarországon is, jártak demonstráción budapestiként Debrecenben és a Hősök terén is. Nem egy Orbán 2-re van szükségünk „A cél az, hogy a jelenlegi kormányt valaki leváltsa, de azért ennél picit többet is szeretnénk. Tehát nem egy Orbán 2-re van szükségünk, aki bár máshogy néz ki, de ugyanazt csinálja, hanem valami másra, és szerintem meggyőző, amit mond Péter. De nem vagyunk messiásváró Péter-fanatikusok, de azért azt is látjuk, hogy időről időre hogyan változik meg az emberek véleménye róla” – mondták, aztán amikor felmerült kérdésként, hazamennének-e, ha Magyar megnyerné a választást, azt mondták, nem – de talán, ha elkezd felzárkózni Magyarország, igen. „Azért érezzük, hogy jó itt, de nem ez az otthonunk. Magyarnak születtünk, és attól, hogy átléptük a határt, nem fog ez megváltozni.”           Fotó: Iván-Nagy Szilvia / Telex Magyar Péter a Telexnek azt mondta, nem azért jött, mert remél valamit a kinti Tisza Sziget-tagoktól, hanem mert szerinte alapvető, hogy elmenjen egy olyan városba, ahol az egyik legnagyobb magyar közösség él. „Eleve Ausztriában van egy speciális viszonyunk, közel is vagyunk egymáshoz, én ismerek innen egyébként sok mindenkit, még az előző életemből elég sokat jártam Bécsbe. Azt hiszem, hogy ez normális, hogy elmondják, hogy nekik mik a problémáik. Tudjuk, hogy rengeteg ember van itt kint, tudjuk, hogy sokan hazajönnének, hogyha megváltozna akár a gazdaságpolitika, akár a társadalompolitika egy része, akár az oktatás.” Magyar azt tartaná jónak, hogy a világot látott magyarok pár év külföldön élés után a megszerzett tudással visszatérjenek Magyarországra. Erre a Tisza Párt komplex hazaváró programmal készül majd, bár hasonlóval próbálkozott az Orbán-kormány is, mérsékelt sikerrel. „Lehet, hogy hiába van program, hogyha egy olyan kormány van, ahol nem bíznak benne a külföldön élő magyarok, sőt, ma már minden második fiatal azon gondolkodik, hogy elhagyja a hazáját” – mondta Magyar. A napokban publikált  felmérések  eredményére, mely szerint számos demográfiai csoportban verik a Fideszt, de például a 65 év felettieknél, a falvakban élőknél vagy a nőknél nem, azt mondta, van már stratégiájuk arra, hogyan lehet megnyerni őket, ide tartozik például a személyes jelenlét, plusz a Tisza Szigetek szerepe is fontos. „Azért is jöttem ide, és megyek máshova is, mert az ő segítségükkel fogunk mindenhova eljutni. Személyesen a propaganda ellen igazából ez a legnagyobb fegyver” – folytatta azzal, hogy mit is remél, vár tulajdonképpen a Tisza Szigetektől. Az eseményt végül egy 1956-os tábla csendes, szűk körű koszorúzásával zárta le Magyar Péter. Ehhez a cikkhez fizetett együttműködés keretében az  Alrite beszédfelismerő (speech-to-text) megoldást  használtuk. ", "site": "https://telex.hu/rovat/kulfold"}
{"title": "\n        Navalnij: Azért mérgeztek meg az orosz hatóságok, mert fenyegetést láttak bennem\n       ", "body": "\nElőször szerepelt felvételen Alekszej Navalnij azóta, hogy kiengedték a berlini kórházból, ahol kezelték. Az orosz ellenzéki vezető feleségével az oldalán rögtön egy több mint kétórás interjút adott egy orosz bloggernek, melyben azt mondta, azért mérgezték meg őt az orosz hatóságok, mert fenyegetést láttak benne a jövő évi választások előtt – írja a  Reuters . Navalnij a YouTube-ra hétfőn feltöltött beszélgetés során ismét megerősítette azt, amit nemrég  a Der Spiegelnek adott interjújában  mondott, és hozzátette: az orosz hatóságok megértették, hogy mennyire nagy problémát jelent a rendszer számára a jövő évi választások előtt. Emellett ismét beszélt arról, hogy a mérgezésének napján jól érezte magát, és csak a repülőn döbbent rá arra, hogy valami nincs rendben vele. Azt továbbra sem tudja, hogy a méreg hogyan kerülhetett a szervezetébe, szerinte valószínűleg megfoghatott valamit. Elmondása szerint a felszállás utáni 20. percben kezdtek el jelentkezni a tünetek, kiverte a veríték, és nagyon különösen érezte magát. Azt most is elmondta, hogy nem voltak fájdalmai, és minden egyre homályosabbá vált számára, de ezen túl nem igazán találta a szavakat arra, hogy pontosan mi történt vele. Szerinte a legjobban úgy lehet leírni a dolgot, mint a Harry Potter dementorait: nincs fájdalom, de elillan az életed, és a fő érzés, ami elhatalmasodik rajtad, az az, hogy meg fogsz halni. Ahogy azt korábban is mondta, utolsó emléke az, hogy tájékoztat egy légiutas-kísérőt az állapotáról, aztán összeomlik, arra sem emlékszik, amikor fájdalmában üvölteni kezdett. A politikus szerint a teljes felépülése még további két hónapig is eltarthat, egy ponton azt is megmutatta, hogy még mindig remeg a keze. Emiatt jelenleg is terápiára jár, az állapota azonban jelentősen javult, és az orvosai is meglepődtek azon, hogy mennyire gyorsan felépült. Navalnij augusztus 20-án rosszul lett egy Szibériából Moszkvába tartó repülőgépen. Öntudatlan állapotban került az omszki kórházba, ahol tagadták, hogy mérgezés történt volna. Navalnijt két nappal később átszállították egy berlini kórházba, ahol később megerősítették a mérgezés gyanúját. A német kormány azt is bejelentette, hogy a Szkripal-ügyben is használt novicsok került a súlyos állapotban kezelt férfi szervezetébe. Orvosai szeptember 7-én jelentették be, hogy javult Navalnij állapota, felébresztették a mesterséges kómából, és fokozatosan lekapcsolják a lélegeztetőgépről is. Egyelőre azt nem tudták megmondani, hogy milyen maradandó hatásai maradhatnak a mérgezésnek, de Navalnij szeptember 15-én már a kórházi ágyáról családjával közös képet posztolt, és egy német ügyésszel is beszélt már arról, mire emlékszik. Azóta arról is raktak ki képet, ahogy az orosz politikus már egyedül lépcsőzik. Navalnij kollégái szerint Putyin megrendelésére mérgezték meg az ellenzéki politikust, a nemzetközi bírálatokkal is szembenéző orosz felső vezetés viszont tagadja, hogy bármi köze lenne az ügyhöz. Angela Merkel német kancellár gyilkossági kísérletnek nevezte a mérgezést, Navalnij pedig egy blogposztban szeptember 21-én bírálta az orosz hatóságokat, amiért nem indítottak büntetőeljárást az ügyben. A politikus október 1-jén, első támadás utáni interjújában nyíltan azzal vádolta meg Putyint, hogy ő adott utasítást a mérgezésre. A Kreml erre azzal vágott vissza, hogy Navalnij a nyugati titkosszolgálatoknak dolgozik, amelyek feszültséget akartak kelteni Oroszországban a fehérorosz elnökválasztás mérlegének megvonása után. (Borítókép: вДудь / YouTube) ", "site": "https://telex.hu/rovat/kulfold"}
{"title": "\n        A francia kormány szerint belépőt kellene szedni a Notre-Dame-ban\n       ", "body": "\nAlig néhány héttel a 2019-es tűzvész után újjáépített párizsi Notre-Dame-székesegyház újranyitása előtt a francia kormány csütörtökön felvetette, hogy belépődíjat kellene szedni a katedrálisba látogató turistáktól, újjáélesztve ezzel a vallási örökség finanszírozásáról szóló vitát. A katolikus egyház nem támogatja az elképzelést, írja az MTI. A bevételek a kormány javaslata szerint egy, a vallási örökség megóvását célzó programba folynának be, és lehetővé tennék más vallási épületek helyreállításának finanszírozását. Ez azonban az egyház és az állam szétválasztására vonatkozó jogszabályokkal ütközik, és mindeddig az egyház elutasította. „Látogatónként mindössze öt euróval évente 75 millió eurót tudnánk összegyűjteni. A párizsi Notre-Dame megmentené Párizs és Franciaország összes templomát. Csodálatos jelkép lenne” – mondta Rachida Dati kulturális miniszter a Le Figarónak adott interjúban. Bruno Retailleau belügyminiszter, aki Franciaországban a vallási ügyekért is felelős, azonnal támogatásáról biztosította kollégáját, példaként említve a Barcelonában még épülő Sagrada Família székesegyházat, ahol belépődíjat kell fizetni. Az egyházkerület azonban csütörtökön a templomok és katedrálisok ingyenességének elvére emlékeztetett, amelyhez a franciaországi katolikus egyház továbbra is ragaszkodik. Az ingyenes belépést az egyház „küldetése” indokolja, miszerint „minden férfit és nőt feltétel nélkül és ezért szükségszerűen ingyenesen fogad” – írta közleményében az egyházmegye. A párizsi Notre-Dame Európa egyik leglátogatottabb épülete, 2017-ben 12 millió látogatója volt, a december 7-re tervezett újranyitás után pedig évi 14-15 millióra számít az egyházmegye. Az újjáépítési munkálatokat teljes egészében adományokból finanszírozták, amelyek a 2019. április 15-i tűzvészt követően érkeztek, összesen 846 millió euró, 150 ország mintegy 340 ezer adományozójától. „Európában mindenhol díjköteles a belépés a legjelentősebb vallási épületekbe” – hangsúlyozta a francia kulturális miniszter, aki egyben a francia főváros 7. kerületének polgármestere is. Véleménye szerint „az EU-n kívülről érkező látogatóknak többet kellene fizetniük a múzeumokba szóló belépőjegyükért is, hogy finanszírozni lehessen a nemzeti kulturális örökség védelmét”. A tűzvész előtt csak a Notre-Dame tornyai és a kripta látogatása volt díjköteles. Franciaországban az egyház és az államot szétválasztását szabályozó 1905-ös törvény tiltja az egyházi épületekbe való belépésre vonatkozó adót vagy díjat, ellentétben Olaszországgal. A francia állam 1905-ben a vallási célokra szolgáló épületeket állami tulajdonná nyilvánította, s vállalta fenntartásukat. Az eredetileg egyházellenes intézkedések, mint például a templom- és plébániaépületek államosítása mára a támogatás közvetett formájává alakultak át, ugyanis az épületek fenntartási költségeit alapvetően közpénzekből biztosítják. Az országban bejegyzett mintegy 50 ezer vallási épület közül körülbelül ötezer szorul sürgős felújításra, ezért Emmanuel Macron államfő 2023 szeptemberében egy országos adománygyűjtő kampányt indított egy pénzügyi alap létrehozására. A cél az, hogy négy év alatt legalább 200 millió eurót gyűljön össze, amelyet a kistelepülések vallási épületeinek felújítására fordítanának. ", "site": "https://telex.hu/rovat/kulfold"}
{"title": "\n        Trump kijött a kórházból, de még nincs kint a vízből\n       ", "body": "\n    Mindenki azt találgatja, hogy van a koronavírussal diagnosztizált Donald Trump amerikai elnök. Trumpot pénteken kórházba szállították, számos kísérleti kezelést kapott, hétfőn viszont már visszatért a Fehér Házba. Orvosa a hét elején arról beszélt, hogy az elnök állapota javul, de még nincs kint a vízből, ennek ellenére Trump próbál erőt mutatni kifelé. Csakhogy az amerikai sajtóban megjelenő források szerint rosszabb állapotban lehetett, mint amit nyilvánosan kommunikáltak orvosai, és a Fehér Házban is folytatódik a kezelése.\n   \nAmióta kiderült, hogy Donald Trump is megfertőződött a koronavírussal, egyetlen dolog foglalkoztatja az amerikaiakat és tulajdonképpen az egész világot: hogy van az elnök? Akárki akármit is gondol Trumpról és a  karmáról , abban azért egyetérthet, hogy jó lenne legalább erre a kérdésre egyértelmű választ kapni.  Arról itt írtunk részletesen , hogy mennyi bizonytalanságot vet ez fel a november 3-i elnökválasztás előtt, de nem amerikai szemmel leginkább amiatt fontos, mert az amerikai elnök a világ messze legnagyobb és legtöbb konfliktusban lekötött fegyveres erejének a főparancsnoka, akinek döntésképességén vagy döntésképtelenségén háborúk múlhatnak – ezt maga Trump is megmutatta az Észak-Koreával, de még inkább az Iránnal vívott idegek harcában. A várakozások ellenére a Nagy Kérdésre kedden is csak annyit lehetett válaszolni: valószínűleg elég jól. Ugyanis annak ellenére, hogy a közvéleményt valóságos orvossereg próbálja biztosítani az elnök állapotának javulásáról, és Trump magyar idő szerint kedd hajnalban, három nap kórházi ápolás után, Twitter-fanfárok közepette elhagyta a kórházat, a minden részletet árgus szemekkel vizslató amerikai média az elnök állapotáról szóló értesülésekben egy sor aggasztó ellentmondásra és elhallgatásra mutatott rá. A kincstári optimizmust maga Sean Conley, az elnök orvosa is elismerte, mondván, ő csak „az orvosi stáb, az elnök pozitív hangulatát próbálta visszaadni”,  a hétfő esti hazamenetelről  pedig kétértelműen azt nyilatkozta, hogy „az elnök még nincs kint a vízből”. Az elnök kezelése a Fehér Házban folytatódik. (A Telex legfrissebb híreit itt olvashatja!) Mi az, amit hivatalos forrásokból tudni lehet? Az elnök helyi idő szerint csütörtök éjjel  jelentette be , hogy feleségének, Melania Trumpnak és neki is pozitív lett a koronavírustesztje, és orvosa szerint „elővigyázatosságból” pénteken az amerikai elnökök kezeléséért hagyományosan felelős Walter Reed katonai kórházba  vitték át . Később viszont kabinetfőnöke, Mark Meadows már azzal magyarázta a lépést, hogy láza volt és hirtelen leesett a véroxigénszintje. Péntek délután bejelentették, hogy kísérleti fázisban lévő eljárásoknak is alávetették, mint például az antitestkúra és  a májusban különengedélyt kapott remdesvir gyógyszer . Szombaton Conley egy népes orvoscsapat élén bejelentette, hogy az elnöknek már egy napja nincs láza, vasárnap pedig már arról beszélt, hogy akár hétfőn elhagyhatja a kórházat. Ez meg is történt. A jó hírekkel a Fehér Ház kommunikációs csapata sem maradt adós: szombaton megjelent egy  fotósorozat , ahol Trump elmélyülten dolgozik a kórházban, vasárnap  videóban köszönte meg a támogatást  az embereknek, a külföldi vezetőknek és Istennek, és még aznap  kiugrott  egy kis limuzintúrára a kórházból, hogy erőt mutathasson a kórház előtt neki szorító tömegnek.         A Trumpot kezelő orvoscsapat sajtótájékoztatója 2020 október 5-én.Fotó: Jonathan Ernst / Reuters A sajtót elárasztották az olyan republikánus politikusok nyilatkozatai, akiket telefonon biztosított az elnök, hogy mennyire jól van. Rudy Giuliani egykori New York-i polgármesternek, újabban Trump ügyvédi csapatának hajmeresztő húzásokra hajlamos vezetőjének például állítólag  azt mondta : „Úgy érzem magam, hogy akár most is hazamehetnék, de azt mondják nekem, hogy ennél a kórnál bármikor jöhet egy visszaesés. Simán tudnék tartani egy kampánygyűlést. Én vagyok az Egyesült Államok elnöke. Nem zárkózhatok be egy szobába. Szembe kellett néznem a vírussal, hogy az amerikai népnek ne kelljen félnie többé tőle, és felelősen meg tudjunk vele birkózni.” Trump már a telefonját is megtalálta, és nagybetűs üzenetcunamiban buzdította szavazásra az amerikaiakat (a november 3-i választásokra ugyanis már több államban le lehet adni az előzetes szavazatot). Stábja igyekszik a demokrata kihívójával, Joe Bidennel szemben hátránya ledolgozásában komoly időhátrányt okozó vis maior - eseményt pozitív módon visszacsatolni a választási kampányba: a fertőzést blamázs helyett egyfajta harcedzettségi fokmérőként felmutatni, amiben ellenfelének nem volt része. ( Az országos felmérésekben  9,2 százalékos előnye van Bidennek, de ennél fontosabb, hogy a választást eldöntő csatatérállamok  többségében is ő vezet .) Trump maga arról beszélt, mennyit tanult a koronavírusról; olyan volt, mintha iskolába ment volna, de igazi iskolába, nem pedig csak könyveket olvasva a témáról. A koronavírus több mint 215 ezer amerikai halálos áldozatától eltérően a világ egyik legjobb kórházában, a legígéretesebb kísérleti gyógyszerekkel és tucatnyi elit orvos bevetésével kezelt elnök saját sorsából azt a következtetést is levonta a Twitteren, hogy Ne féljetek a Covidtól, ne hagyjátok, hogy leuralja az életeteket! A Trump-kormányzat alatt kiváló gyógyszereket fejlesztettünk ki, és hatalmas tudást halmoztunk fel. Jobban érzem magam, mint 20 évvel ezelőtt! Trump azt is bejelentette, hogy az október 15-re tervezett második elnökjelölti vitát sem hagyná ki, a republikánus kampányt pedig a szerdán esedékes alelnökjelölti vita után virtuális rendezvényekkel tervezi felpörgetni. Az elnök rosszabb állapotban lehetett, mint amit az orvosok sugalltak Trump állapotáról közben azonban aggasztó információk is napvilágot láttak. A „napvilágot láttak” kifejezés persze erős eufemizmus, mivel az amerikai média és a szakértők csak Trump környezetéből származó információkból és indirekt következtetésekből tudtak felcsipegetni olyan információmorzsákat, melyek az elnök fertőzésének valódi súlyosságára utalhatnak. „Vannak dolgok, melyeket tudunk, de sok mindent csak a sorok között olvasva kell kiokoskodnunk. Ennek az egésznek nagyon olyan hangulata van, mint a kremlinológiának, és nagyon örülnék, ha egyszerűen csak elárulnák az igazságot” –  utalt  Robert Wachter, a Kaliforniai Egyetem orvostudományi fakultásának vezetője azokra az időkre, amikor a szovjet vezetés belső erőviszonyairól csak a hivatalos propagandaanyagokon elrejtett apró jelek alapján lehetett spekulálni.         Donald Trump a Walter Reed katonai kórház előtt 2020 okóber4-én.Fotó: Cheriss May / Reuters Források szerint Trump pénteken még a Fehér Házban oxigént kapott. Viszont szakértők egybehangzó állítása szerint a legaggasztóbb jel az, hogy az elnöknek beadott egyik készítmény, a dexametazon a Covid-19 életveszélyes szövődményeinek elhárítására szolgál, és kevésbé hatásos az olyan páciensek esetében, akik nem szorulnak lélegeztetőgépre. Ez arra utalhat, hogy kezelőorvosai aggasztónak tartották Trump véroxigénszintjének zuhanását, és megelőzésképpen adták be neki a dexametazont. Szombaton egyébként egy először névtelen forrás – akit később az amerikai lapok Mark Meadows kabinetfőnökként azonosítottak – is arról beszélt fehér házi tudósítóknak, hogy „az elmúlt 24 órában aggasztó volt a helyzet, és a következő 48 óra kritikus lehet”. Arról sem szabad megfeledkezni, hogy a koronavírus csak 5-7 nappal a fertőzést követően mutatja ki a foga fehérjét, ekkor válik el, hogy milyen súlyosan érinti a szervezetet. És bár Trump orvosai valószínűleg nem hagynák, hogy páciensük nagy veszélybe sodorja magát, azt sem tudni, milyen súllyal esett latba a politikai nyomás a döntésüknél, amikor visszaengedték az elnököt a Fehér Házba. Gócponttá vált a Fehér Ház Miközben záporoznak a szívből jövő és kötelező udvariassági körként megfogalmazott jókivánságok, a sajnálat mellett sokan nem felejtik el Trump felelősségét a járvány elleni védekezés kezdeti szakaszának ellazsálásában, a maszkviselés fontosságának elbagatellizálásában –  egy hete az első elnökjelölti vitán  még demokrata riválisán, Joe Bidenen gúnyolódott, mennyire ragaszkodik a védőmaszkhoz –, és a különféle kétes hatásfokú csodaszerek propagálásában. Többen azt is kifogásolták, hogy hétfőn este a Fehér Házba visszaérve az első dolga volt, hogy az erkélyen  a maszkját levéve integessen . A  Reuters/Ipsos felmérése  szerint az amerikaiak 65 százaléka – köztük a republikánus szavazók fele – úgy véli, ha Trump komolyabban vette volna a koronavírust, akkor valószínűleg ő maga sem fertőződött volna meg. A megkérdezettek körében a Trump járványkezelésébe vetett bizalom is romlott; csak 34 százalékuk véli úgy, hogy az elnök „az igazságot mondja el” a koronavírusról, és az előző hetinél három százalékkal többen ítélik el a Fehér Ház válságkezelését is. A  Yahoo News és YouGov közös felmérése , vagy a Politico és a Morning Consult közös kutatása egyaránt azt mutatják, hogy az amerikaiak szerény többsége (52, illetve 56 százaléka) nem hisz a Trump állapotáról szóló tájékoztatásoknak – mondjuk ezek a számok gyanúsan egybeesnek a Trump járványkezelése iránt eleve bizalmatlanok arányával. És amellett, hogy Trump fertőzése számos területen zilálta szét az amerikai politikát, az elnök és a republikánus párt megítélése szempontjából az sem tűnik dicsőséges tettnek, hogy a Fehér Ház  szuperfertőző gócponttá vált . Az elmúlt napokban az elnöki pár mellett legalább tucatnyi különböző rangú fehér házi dolgozóról derült ki, hogy koronavírusos, legutóbb hétfőn Kayleigh McEnany fehér házi szóvivő jelentette be, hogy pozitív lett a tesztje – egy nappal korábban pedig még a maszkját levéve tartott tájékoztató. Egyes értesülések szerint  a Fehér Ház egyszerű dolgozói között meglehetősen nagy a zúgolódás az elhallgatások és mismásolások miatt, miközben az Egyesült Államok legfontosabb kormányzati intézményét a lazának tűnő biztonsági protokollok miatt már augusztusban potenciális járványgócként  nevezte meg  a koronavírussal kapcsolatos kérdésekben igen kompetens Atlantic folyóirat. Görög drámába illő fordulat a győzelmi eseményen A tömeges fertőzések kiindulópontja  könnyen lehet , hogy a Fehér Ház Rózsakertjében szeptember 26-án megtartott fogadás volt, melyen az elnök a republikánus elit jelenlétében bejelentette, hogy az ultrakonzervatív Amy Coney Barrettet jelöli az elhunyt liberális főbíró, Ruth Bader Ginsburg megüresedett helyére. A (talán első, talán egyetlen) Trump-ciklus legnagyobb hatású intézményi változását, az alkotmánybíróságként is működő testület minősített, 6-3-as konzervatív többségét előrevetítő jelölést azonban nemcsak szabad ég alatt ünnepelték a maszkot csak elvétve hordó, és szorosan ülő döntéshozók, hanem – ahogy azt  a New York Times képeken is elemezte  – beltéren, mindenféle távolságtartás nélkül is. A  Washington Post szerint  miután a résztvevőket csak negatív Covid-tesztet követően engedték be az eseményre, kifejezetten javasolták a maszkviselet mellőzését – még a Fehér Ház fogadótermeiben is. Azonban miután a koronavírus csak pár nappal a fertőzés után válik kimutathatóvá, ez a szűrés hamis biztonságérzetbe ringatta a vendégeket.         Donald Trump helikoptere érkezik a Fehér Házba a kezelése után 2020 október 5-én.Fotó: Carlos Barria / Reuters Egyébként a republikánusokat most már nemcsak az országos felmérésekben és a fontosabb ingaállamokban is vezető ( erről bővebben itt írtunk ) Bidenhez való felzárkózás sürgeti, hanem Barrett főbírói meghallgatásának keresztülpréselése is. Ugyanis miután a Rózsakertben két, máshol pedig egy harmadik republikánus szenátor is megfertőződött, a demokraták erre hivatkozva próbálják a november 3-i választásig késleltetni a folyamatot, hogy esetleg egy demokrata elnökkel és demokrata szenátusi többséggel egy liberálisabb bírót tudjanak Ginsburg székébe ültetni. A republikánus pártelitben a napokban felbukkant fertőzöttek alapján azonban  két másik gyanús eseményt is azonosítottak . Az első  az elnökjelölti vita  előtti felkészülés lehetett az Ohio állambeli Clevelandben, ahol Trump napokon keresztül össze volt zárva tanácsadóival. A vita után derült ki az elnök egyik vezető tanácsadójáról, Hope Hicksről, hogy tünetei vannak, de Trump még ennek tudatában is minden védőeszköz nélkül találkozott New Jersey-ben (jellemző módon egyik saját golfklubjában) a 19 legnagyobb republikánus párti adományozóval, ahol azon puffogott, hogy egy titkos belső ellenállás késlelteti a Covid-19 elleni vakcina gyors kifejlesztését. Tom Frieden, az amerikai járványügyi hatóság (Centers for Disease Control and Prevention – CDC) volt vezetője a megdöbbentően felelőtlen viselkedésre reagáló közleményében arra hívta fel a figyelmet, hogy A rendezvények megmutatták, hogy a Covid-19 elleni védekezéshez átfogó megközelítésre van szükség. A szűrés nem váltja ki a biztonsági előírásokat, sem a maszkot, sem a fizikai távolságtartást, sem a kézmosást. (Borítókép: Donald Trump amerikai elnök, miután visszatért a washingtoni Fehér Házba a Maryland állambeli Bethesdában lévő Walter Reed katonai kórházból 2020. október 5-én. Fotó:Ken Cenedo / MTI / EPA /Pool) ", "site": "https://telex.hu/rovat/kulfold"}
{"title": "\n        Jövőre már kétszer annyi napon szednek belépőt Velencébe, mint idén\n       ", "body": "\nVelence a sikeresnek nyilvánított időszakot követően 2025-ben kétszeresére növeli azoknak a napoknak a számát, amikor  belépődíjat szed a turistáktól  – közölte a város polgármestere. Luigi Brugnaro szerint a cél továbbra is az, hogy a turisták ne egyszerre lepjék el a várost, így megadva „Velencének a neki járó tiszteletet”. Előzetes foglalással április és július között bizonyos napokon  5 eurót kell fizetni, ha valaki be akar lépni a városba , de az összeg 10 euróra emelkedik, ha a látogatás előtti 4 napban foglalnak. A díjat áprilisban vezették be, akkor a négy hónapos időszak alatt 29 napra – főként hétvégékre és ünnepnapokra – vonatkozott. 2025. április 18. és július 27. között viszont minden pénteken, szombaton, vasárnap, valamint a munkaszüneti napokon is fizetni kell, ez már összesen 54 napot jelent. Nem kell fizetniük továbbra sem a szállodai vagy magánszálláson foglalással rendelkezőknek, valamint Veneto régió lakosainak, a velencei egyetemre járó diákoknak, sőt a Velencében élő rokonaikat meglátogatóknak sem. Az olasz sajtó szerint áprilisban, a fizetős rendszer első nyolc napja alatt a velencei hatóságok annyi pénzt szedtek be, amennyire a három hónap alatt összesen számítottak. A próbaidőszak végére, július közepére a város  mintegy 2,4 millió euróhoz jutott a belépődíjakból . A foglalási platform és a rendelkezés bejelentését követő kommunikációs kampány költségei viszont 3 millió euróba kerültek. ( BBC ) ", "site": "https://telex.hu/rovat/kulfold"}
{"title": "\n        Hosszas kergetőzés után letartóztatták a botrányhős John McAfee-t\n       ", "body": "\nSpanyolországban ért véget John McAfee kalandfilmbe illő menekülése az amerikai hatóságok elől, és úgy tűnik, a sztori nem is folytatódik tovább, az Igazságügyi Minisztérium közleménye szerint ugyanis jelenleg a kiadatását várja. A magát vírusirtókból megszedő, majd az utóbbi években a kriptovalutákra átnyergelő McAfee-t adóelkerüléssel vádolják, de nem csak emiatt keresték őt az elmúlt években – írja a  The Verge . A most nyilvánosságra hozott  vádirat  szerint McAfee rendkívül kreatív módokon kerülte el az adófizetést, beleértve ebbe a mások nevének használatát is, emellett pedig 2014-től 2018-ig szándékosan nem adta be az adóbevallását. Ha elítélik, a férfi egyenként akár öt évet kaphat az ötrendbeli adóelkerülésért, az adóbevallás ötszöri kihagyásáért pedig egyenként egy év börtönnel sújthatják. McAfee-t emellett  azért is beperelték , mert nem tette világossá, hogy pénzt kapott ún. ICO-k, vagyis blokklánc hálózatokon keresztül történő finanszírozási megoldások népszerűsítéséért – dacára annak, hogy állítólag 23 millió dollárnyi bitcoint és ethereumot kapott ezért. A férfi egyébként később beárazta ezt a szolgáltatást, és tweetenként 105 ezer dollárt kért érte. McAfee neve a legtöbb embernek alighanem az azonos nevű vírusirtó miatt lehet ismerős, az utóbbi években azonban a 75 éves szoftverfejlesztő afféle modern törvényenkívüli fenegyerekként vonult be a köztudatba – még úgy is, hogy senki nem tudja, hogy a tényleg filmbe illő sztorijairól nagyjából senki sem tudta eldönteni, hogy mennyi igaz belőlük. A szoftverkirály a 2020-as elnökválasztáson a Libertárius Párt jelöltjeként indult, a kampányt azonban saját szavaival élve száműzetésből tolta végig, miután állítása szerint megvádolták őt azzal, hogy az Egyesült Államok elleni bűncselekmények elkövetésére használt fel kriptovalutákat. A  videóban , amiben mindezt közölte, arról is beszélt, hogy nyolc éve nem fizetett adót (ami, mint később kiderült, nem volt a legjobb ötlet). Tavaly júliusban aztán egy másik posztban arról írt, hogy a CIA megpróbálta begyűjteni őket, amit egy olyan képpel illusztrált, amin egy hajón pózol fegyverrel a kezében. Mint írta, pár napig nem fog hallatni magáról, de hamarosan újra jelentkezik. Az izgalmasnak tűnő kaland a Dominikai Köztársaságban ért véget, ahol McAfee-t  több társával együtt letartóztatták , de állítása szerint kedvesen bántak velük, és hamar el is engedték őket.         Fotó: Twitter Hasonlóan izgalmas történet volt az a  2016-ban egy dokumentumfilmben is feldolgozott epizód , amikor a férfi 2012-ben állítólag felfogadott egy bérgyilkost, hogy ölje meg a szomszédját Belize-ben. A botrányok miatt a McAfee nevű vállalatot átmenetileg birtokló Intel is elhatárolódott, így 2017 óta az megint önálló cégként működik. (Borítókép: John McAfee beszél a Malta Blockchain Summit nevű eseményen 2018. november 1-jén. Fotó: Darrin Zammit / Reuters) ", "site": "https://telex.hu/rovat/kulfold"}
{"title": "\n        Tucker Carlson arról fantáziált egy kampánygyűlésen, hogy Trump apuci jól elfenekeli Harrist, mert rossz kislány volt\n       ", "body": "\nTucker Carlson, a Fox News egykori műsorvezetője Donald Trump kampánygyűlésén, Georgia államban meglehetősen erős szóhasználattal fejezte ki azt, hogy hogyan képzeli Donald Trump győzelmét,  írja  a CNN. A Fox News-tól kirúgott, Orbán Viktorral viszont  jó viszonyt ápoló  Carlson Trumpra utalva azt mondta, hogy „apuci hazajön és dühös”, majd kitért Kamala Harrisre is. Rossz kislány voltál, és most csúnyán elfenekellek – utalt a médiaszemélyiség a demokraták elnökjelöltjére. A beszéde közben többször olyan metaforákat használt, melyekkel azt sugallta, hogy Trump a november eleji választáson „helyre fogja tenni” a demokratákat. Carlson szerint, ahogy egy szülő megfékezi a rosszul viselkedő gyereket, úgy fog Trump is rendet tenni. A közönség mindeközben azt skandálta, hogy „apuci hazatért”. ", "site": "https://telex.hu/rovat/kulfold"}
{"title": "\n        Célt értek a tüntetők, érvénytelenítették a kirgiz parlamenti választás eredményeit\n       ", "body": "\nFrissítés:  A kirgiz központi választási bizottság érvénytelenítette kedden a vasárnapi parlamenti választás eredményeit, amelyek szerint Szooronbaj Dzsejenbekov kirgiz elnökhöz közel álló pártok kerültek be a törvényhozásba – jelentette a 24.gk kirgiz hírportálra hivatkozva az MTI. A testület sajtószolgálata közölte, hogy „a szavazáson és a választás előtti időszakban történt számos szabálysértés miatt a központi választási bizottság tagjainak keddi ülésén döntés született a választás semmissé nyilvánításáról”. A választások eredményeinek közzététele után tömeges tüntetések kezdődtek Biskekben és több kirgiz nagyvárosban, a tüntetők elfoglalták a kormány székházát és több kormányzati épületet. A választási eredmények megsemmisítése nyomán kedd délután rendkívüli ülést tart a kirgiz parlament. A rendkívüli ülést nem a parlamentben tartják meg, mert azt a tüntetők megrongálták. Az ellenzéki pártok újonnan létrehozott koordinációs tanácsa felszólította a leköszönő parlament képviselőit, hogy gyűljenek össze a törvényhozás ülésén, legitimizálják az országban zajló társadalmi- politikai folyamatokat, és alakítsanak népbizalmi kormányt. Korábban írtuk , hogy hiába  oszlatták  könnygázzal és vízágyúval a helyi hatóságok hétfőn a hétvégi parlamenti választások eredménye ellen tiltakozó tüntetőket Kirgizisztán fővárosában, Biskekben, a 24.kg kirgiz hírportál szerint a demonstrálók mind a biskeki városháza, mind a parlament, mind az államügyészség épületét elfoglalták, írja az MTI. Szooronbaj Dzsejenbekov elnök kedden beszédben fordult a kirgiz néphez, azt állítva, hogy egyes politikai erők az éjszaka folyamán kísérletet tettek a hatalom átvételére az általuk el nem fogadott választási eredmények ürügyén. A belügyminisztérium egyik szóvivője közölte, hogy Kurszan Aszanov ellenzéki politikus, a biztonsági szolgálat egykori magas rangú tisztségviselője átvette a belügyminisztérium vezetését, ami a Reuters szerint annak a jele lehet, hogy kicsúszik az irányítás Dzsejenbekov kezéből. A megmozdulások hétfő reggel kezdődtek Biskek főterén, ahol a parlament és az elnöki palota is található. A tüntetéshez több mint tíz párt szavazói csatlakoztak. Ezeknek a pártoknak egy képviselője sem került be a parlamentbe: a BBC szerint 16 pártból mindössze négy szerzett mandátumot, ebből három közeli kapcsolatban áll a kirgiz elnökkel, Szooronbaj Dzseenbekovval. A voksoláson az újonnan alapított, Egység (Birimdik) nevű szocialista párt nyert a szavazatok közel 25 százalékával, amit a szintén új, liberális Hazám, Kirgizisztán (Mekenim Kirgizstan) követett. A tüntetők szerint hétvégén választási csalás történt, ezért új választást követelnek, mivel egyetlen ellenzéki párt sem jutott be a parlamentbe. (Borítókép: Vladimir Pirogov / Reuters) ", "site": "https://telex.hu/rovat/kulfold"}
{"title": "Tolvai Reni megszólalt! Ez a véleménye valójában Tóth Andiról ", "body": "Tolvai Reni szerint direkt úgy fordították le angolul írta szavait, hogy támadható legyen, hogy tüzet szítsanak köztük. Most bővebben kifejtette véleményét a szintén erdélyi Tóth Andiról.  \nForgószélként söpört végig az internetes portálokon pár napja, miszerint  Tolvai Reni  lek….ta  Tóth Andit.  A dögös-vörös énekesnő teljesen elájult a  Sztárban sztár következő évadának új zsűritagjától , aki a promó forgatásról posztolt magáról szexi képeket.  Ezért Reni Instagram-sztoriban angolul írta pályatársának:  „Erdélyi bitches are different. Hoooot!”  – ezt fordították szerinte szándékosan félre.  A harsogó címeken teljesen kiakadt a  Megasztár  egykori győztese, aki a  Retro Rádió  reggeli műsorában fejtette ki véleményét. Tolvai Reni szerint direkt fordították ki Tóth Andinak címzett szavait (Fotó: Bors) Amikor valami jót akarsz csinálni, vagy brutálisan megdicsérni valakit, azt is durván negatívan kiforgatják  – mondta  Bochkor  Gábor kérdésére.  –  Olyan üzeneteket kapok az Instán, hogy Dögöljek meg! Meg, hogy én is k...va vagyok…  Ez lett abból, hogy én megláttam Andi sztoriját és elájultam, milyen jól néz ki és kiraktam, hogy milyen klassz, ez volt az egésznek a lényege. A bitches nem csak k….t jelent, nem is csak ribancot. Hát én itt magamat is ide vettem, én is erdélyi vagyok.  Egy kalap alá vettem magunkat és én ezt arra értettem, hogy az erdélyiekben van valami plusz, bevállalósabbak a ruhákban, külsőségekben, ami nekem nagyon-nagyon bejön.  És az a fordítás is sértő lehet másoknak, hogy különbek, mert nem azt írtam… De ez direkt így lett lefordítva és tálalva, hát köszönöm szépen! Direkt, hogy támadható legyen, hogy tüzet szítson. Amikor megláttam a cikkeket, elküldtem neki az egyiket és ő is annyit reagált, hogy Úristen… Ő jól értette, mi nagyon jóban vagyunk, küldött egy csomó szívet, meg is megköszönte!   ", "site": "https://www.borsonline.hu/cimke/tolvai-reni"}
{"title": "Dögös: Tolvai Reni popsimasszázzsal készül a nyárra ", "body": "Nem lehet elég korán elkezdeni a beach body építést.\r\n\r\n \nAz énekesnő nagy rajongója a kozmetikai szereknek és a szépségápolásnak, de nincs ezzel egyedül, az Instagramon közzétett sminkelős videóit tízezrek követik nap mint nap.                  A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s Reni amikor csak teheti, szépségmegőrző beavatkozásokra jár, ilyen volt a tegnapi programja is, amikor nyirokmasszázsra jelentkezett be.  A híresség szerint nem lehet elég korán elkezdeni a testünk nyárra való felkészítését, így ő már most, november végén belevágott a feszes popsi és comb projektbe. Az Instagram story-jában közzétett videó szerint ez a beavatkozás inkább tűnik kényeztetésnek, sem mint fájdalmas kínzásnak, úgy hogy ha az olvasóink között van olyan, aki még sosem próbálta, annak is jószívvel ajánljuk. Nem csak a narancsbőrt tünteti el, de még a léleknek is jót tesz ebben a nyirkos, szomorú időben egy masszőr szakértő érintése. ", "site": "https://www.borsonline.hu/cimke/tolvai-reni"}
{"title": "\n        Napi 220 halottat jelez elő Magyarországra a legelismertebb amerikai kutatóintézet\n       ", "body": "\nHa a jelenlegi tendencia folytatódik, akkor Magyarországon az év végéig több mint 12 500 halálos áldozata lehet a koronavírus-járványnak, a november végére várt tetőzéskor 35 ezren fognak ténylegesen megfertőződni, és 220-an fognak meghalni naponta,  írja  a Magyar Hang a Washingtoni Egyetemen működő Egészségmérési és -értékelési Intézetre (IHME) hivatkozva. Kattintson ide a legfrissebb hírekért! A lap szerint a Bill és Melinda Gates Alapítvány támogatásával létrejött kutatóintézet világszerte a legelismertebb és legmegbízhatóbb, egészségügyi trendek modellezésével foglalkozó szakmai műhely. Matematikai modelljeik képesek előrejelezni, hogy az aktuális folyamatoknak milyen kifutásuk lehet a jövőben. Magyarországra a napi halálozások számának tetőzését november 19-re jósolják, amikor várhatóan 210-nél is többen fognak meghalni naponta. De ha mindenki maszkot viselne, ezt ki lehet tolni december elejére, és jelentősen kevesebb embernek kellene meghalnia. Ha enyhítenének az eddigi korlátozásokon, akkor karácsonykor lesz a legrosszabb a helyzet, napi 550 halottal. Az azonosított és azonosítatlan fertőzöttek száma november 20-a körül tetőzhet, akkor egy nap alatt 35 ezer új eset is lehet az IHME előrejelzése szerint. A kutatóintézet úgy számol, hogy most ténylegesen napi háromezer új fertőzött lehet, de ez óvatos becslés, ugyanis a járványügyi szakemberek általában tízszeres szorzóval számolnak, ami azt jelenti, hogy például  a szombati azonosított 1086 új eset  valójában 10 860 új fertőzöttet jelent. Orbán Viktor szeptember közepén még arról beszélt, hogy a magyar szakemberek szerint december-januárban tetőzik majd a járvány. A koronavírus-járvány második hulláma Magyarországon A Kormányzati Tájékoztatási Központ szeptember 4-én közölte, hogy a második hullám már Magyarországot is elérte, azonban már négy nappal korábban meghaladta az új napi fertőzöttek száma a tavaszi 210 fős napi rekordot, augusztus 30-án 292 embernél mutatták ki a koronavírus-fertőzést. Ezután sorra dőltek meg a napi csúcsok: október 2-án pedig rekordmennyiségű, 1322 fertőzöttről érkezett hír. Az aktív esetek is rekordot döntöttek: a tavaszi csúcs május 4-én 2055 beteg volt, szeptember 20-án már ennek sokszorosát, 12916 embert tartottak számon aktív esetként, október harmadikára pedig már a 22 ezret is átlépte az aktív esetek száma. A halálos áldozatok száma is megugrott, a második hullámban október másodikán volt a legtöbb halálos áldozat: 17. ", "site": "https://telex.hu/rovat/belfold"}
{"title": "\n        Publicus: a biztos pártválasztók 4 százaléka konkrét párt helyett egy ellenzéki összefogásra szavazna\n       ", "body": "\n    A baloldalhoz kötődő intézet legújabb kutatása szerint eközben a Fidesz továbbra is 30 százalékon áll.\n   \nA baloldalhoz kötődő Publicus Intézet a  Népszava  megbízásából készített legújabb közvélemény-kutatásában a pártok támogatottságát vizsgálta, azon belül is azt nézték, hogy hányan szavaznának az ellenzéki összefogásra. Mint írták, az elmúlt hónapokban végzett kutatásaikban azt vették észre, hogy az országos és a helyi méréseikben megnőtt az „egyéb pártot” választók aránya. Kiderült, ez alatt az ellenzéki összefogást értik a megkérdezettek, ezért került be a kutatásba az ellenzéki összefogás mint válaszlehetőség. Az ellenzéki összefogás tehát itt nem egy konkrét pártot jelöl, hanem az ellenzéki pártok közös indulásának koncepcióját.         A Publicus Intézet október 3-án publikált országos reprezentatív közvélemény-kutatásának eredményei A mostani adatok alapján azt kapták, hogy egyre többen szavaznának az ellenzéki összefogásra: igaz, ezt jelenti, hogy júliusban a válaszadók 1 százaléka, augusztusban és szeptemberben pedig 2-2 százalék mondta ugyanezt. Ez az összes megkérdezettre vonatkozik, a biztos pártválasztók körében négy százalék volt ez az arány szeptemberben. (Itt találja a Telex legfrissebb híreit!) További adatok: A Fidesz támogatottsága az összes megkérdezett körében változatlan, 30 százalék. Az MSZP támogatottsága az összes megkérdezett körében egy százalékpontot csökkenve, 6 százalék. A Jobbik támogatottsága szintén 6 százalék az összes megkérdezett körében, az adat a múlt hónaphoz képest nem változott. A DK összes megkérdezett körében mért támogatottsága egy százalékpontot csökkenve, 8 százalék. A Momentum támogatottsági is változatlan, 7 százalék az összes megkérdezett körében. Az LMP, a Párbeszéd, a Kétfarkú kutya párt, és a Mi hazánk mozgalom támogatottsága 1-1 százalék, ez érdemben nem változott az elmúlt hónapokban. A bizonytalanok aránya egy százalékpontot nőtt, 37 százalék. Az országos reprezentatív kutatásban 1005 főt kérdeztek meg szeptember 22-25. között. Hogyan áll az ellenzéki összefogás? Augusztus 13-án az MSZP, a DK, a Jobbik, az LMP, a Momentum és a Párbeszéd közös közleményben jelentette be, hogy megkezdték a hivatalos egyeztetéseket a 2022-es országgyűlési választásokra. Szándékuk szerint mind a 106 egyéni választókerületben egy jelöltet állítanak a kormánypártok jelöltjeivel szemben, győzelem esetén pedig a közösen elfogadott program és elvek alapján kívánnak együtt kormányozni. A DK, az MSZP és a Párbeszéd közös listát állítana, a Momentum, az LMP és a Jobbik azonban még nem döntött erről. A Republikon Intézet szeptemberi vitáján az ellenzéki pártok képviselői egyetértettek abban, hogy legyen közös miniszterelnök-jelölt, és a jelöltről előválasztáson döntsenek, de arról már vita volt, hogy mikor és milyen formában rendezzék azt meg, mint ahogy arról se született még egyezség, hogy hány egyéni jelöltről döntsenek előválasztáson. ", "site": "https://telex.hu/rovat/belfold"}
{"title": "\n        22 ezer felett az aktív fertőzöttek száma Magyarországon\n       ", "body": "\n1086 újabb magyar állampolgárnál mutatták ki az új koronavírus-fertőzést, ezzel 29 717-re nőtt a hazánkban beazonosított fertőzöttek száma. Elhunyt 14 krónikus beteg, így az elhunytak száma 812 főre emelkedett, 6824-en pedig már meggyógyultak. Az aktív fertőzöttek száma 22 081 fő. Az aktív fertőzöttek 36%-a, az elhunytak 52%-a, a gyógyultak 35%-a budapesti. 704 koronavírusos beteget ápolnak kórházban, közülük 43-an vannak lélegeztetőgépen, olvasható a koronavirus.gov.hu oldalon. Kattintson ide a legfrissebb hírekért! Pénteken rekordmagas, 1322 fertőzöttről számoltak be, a halálos áldozatok száma az elmúlt 24 órában 17 volt, ez szintén rekord, eddig egyetlen napon haltak csak meg ennyien a járványban Magyarországon, április 19-én.         Itt lehet megnézni a hazai adatokat részletesebben bemutató infografikánkat. Müller Cecília: Érdemes erősíteni az immunrendszert Müller Cecília országos tisztifőorvos napi tájékoztatóján azt mondta, hogy  a koronavírus-járvány második hullámának felfutó, aktív szakaszában vagyunk , egész Európában nő a fertőzöttek száma. Jelentősen emelkedett az esetszám a környező országokban, Szlovákiában, Ukrajnában, Romániában, Horvátországban, Csehországban és Lengyelországban is. Rendkívüli szünetet 33 óvodában és 6 iskolában rendeltek el, 121 osztályban és 5 iskolában pedig már digitális tanrend van érvényben. Október elsejétől minden köznevelési intézményben kötelező a tanulók/óvodások lázmérése, ehhez a kormányzat érintés nélküli lázmérőket biztosított az iskoláknak, óvodáknak. A rendszeresen szedett gyógyszerek előírás szerinti használatára, az immunrendszer erősítésére, D- és C-vitamin fogyasztására és a folyadékfogyasztásra érdemes odafigyelni a tisztifőorvos szerint. Ismét felhívta a figyelmet az október második felétől elérhető influenza elleni védőoltás fontosságára: mint mondta, a krónikus betegeknek kifejezetten érdemes kérniük az oltást. Október közepétől igényelhető az influenza elleni ingyenes védőoltás Várhatóan október közepétől lehet igényelni az idén mindenki számára ingyenesen elérhető, influenza elleni védőoltást a háziorvosoknál, hangzott el az  RTL Klub esti Híradójában . De vannak, akik már megkapták az ingyenes vakcinát: összesen több mint 48 ezer egészségügyi és szociális dolgozót oltottak már be. Merkely Béla, a Semmelweis Egyetem rektora szerint ugyanakkor idén különösen fontos, hogy  minél többen oltassák be magukat , mert így ki lehet zárni az influenzát annál, akinek tünetei lesznek. Merkely szerint azért is nagy a jelentősége annak, hogy a társadalom minél nagyobb arányban legyen átoltott az ismert influenzavírusokkal szemben, mert az oltottak esetében ezeknek a vírusoknak nincsenek vagy enyhébbek a tünetei, így kezelésük könnyebb, ráadásul az egészségügyi ellátórendszer is így jobban tud koncentrálni az új típusú koronavírusos betegek kezelésére. A szennyvízmérések alapján hat városban nőhet a koronavírusosok száma. A Nemzeti Népegészségügyi Központ a szennyvízmintákból kimutatható SARS-CoV-2 vírussal kapcsolatban végzett legújabb mérései alapján 7 szennyvíztelep mintáiban növekedő tendenciát mutattak ki az új koronavírus örökítőanyagának mennyiségében: Békéscsaba, Székesfehérvár, Szombathely, Pécs, Eger és Budapest északi-, déli és központi területei. A szennyvíz vizsgálatával lehetővé válik a vírus terjedésének nyomon követése nagyobb közösségekben, akár teljes településen. A nagy érzékenységű vizsgálat segítségével a járványhullám megugrása akár a nagyszámú klinikai tünetet mutató esetek megjelenése előtt előre jelezhető. A szennyvízben kimutatható koncentrációnövekedés 4-10 nappal előzi meg a tünetes megbetegedések számának növekedését. Az NNK által végzett szennyvízvizsgálatok eredményei és a megnőtt pozitív esetszámok azt mutatják, hogy nagyon fontos továbbra is a fegyelmezett magatartás és a járványügyi szabályok betartása. ", "site": "https://telex.hu/rovat/belfold"}
{"title": "Sokak szerint feltöltette a fenekét Tolvai Reni: reagált az énekesnő - fotó ", "body": "Tolvai Reni elmondása szerint sokan azt hiszik, vagy azt akarják hinni, hogy fenékplasztikája volt. \nFenékplasztikával vádolták meg többen Tolvai Renit.  Az énekesnő erről Instagram-sztorijában indított kérdezz-felelek játékban vallott. Elsők közt arra a rajongó érdeklődésre reagált:  „Hogy lehet ilyen jó nő?”                  View this post on Instagram                         A post shared by RENI TOLVAI (@tolvaireni) Nem iszom alkoholt  – válaszolta Reni, aki ezután kapta meg egyik követőjétől a kérdést, szeretne-e fenékplasztikát? Isten ments... Így is sokan azt hiszik, hogy van, vagy azt akarják hinni  – reagált az énekes. Végül arra is válaszolt, akt fotózást vállalna-e: Minek? a fél Instám az! ", "site": "https://www.borsonline.hu/cimke/tolvai-reni"}
{"title": "Olyan ruhát vett fel Tolvai Reni, hogy mindenkinek leesett az álla ", "body": " Az ilyen fotókért érdemes követni Reni oldalát!  Ismét elképesztően forró felvétel készült az énekesnőről. \nTolvai Reni  körül forr a levegő. A  Megasztár 5  egykori győztese ismét megmutatta, hogyan kell elcsavarni a férfiak fejét, és miként kell elérni, hogy garantáltan minden szem rá szegeződjön. Olyan ruhába bújtatta formás testét, hogy nehéz máshová nézni.                 View this post on Instagram                         A post shared by TR (@tolvaireni) \n     ", "site": "https://www.borsonline.hu/cimke/tolvai-reni"}
{"title": "Úgy viselkedett a boltban Tolvai Reni, a dolgozó nem hagyta szó nélkül ", "body": "Súlyos kritikát fogalmazott meg egy boltos Tolvai Reniről. Az énekesnő nyilvánosan reagált. \nSofőrjével ment vásárolni  Tolvai Reni , akit a boltos súlyos szavakkal illetett. Az énekesnő nem hagyta szó nélkül a dolgot, nyilvánosan reagált az őt ért kritikákra. Egy üzletben dolgozom, múltkor bejött a sofőrjével. Reni nekem nagyon flegmának tűnt, nem köszönt senkinek, járkált fel-alá, mintha ő lenne a világ közepe - fogalmazott a boltos. Hozzátette, pedig  az Instagram alapján kedves és mosolygós lánynak hitte az énekesnőt. A dolgozó szavait egyébként maga Tolvai Reni osztotta meg a közösségi oldalán, ahol nyilvánosan reagált a kritikákra. Elnézést mindenkitől, aki köszön a kasszásoknak, amikor belép egy hipermarketbe, és azoktól is, akik végig mosolyogva vásárolnak, mint a reklámokban. Ettől függetlenül flegma vagyok, de csak kívül, belül finom és krémes  - írta. ", "site": "https://www.borsonline.hu/cimke/tolvai-reni"}
{"title": "„Leszívtak 50 ezer forintot” – aljas csalásra figyelmeztet Tolvai Reni ", "body": "Újabb módszerrel próbálják lehúzni a gyanútlan felhasználókat a csalók.  \nEgyre nagyobb körben terjed az új módszer, amivel a csalók megpróbálják gyanútlan ellopni az emberek bankkártyáinak az adatait. Ezzel kapcsolatban Tolvai Reni fontos dologra hívta fel követői figyelmét. Tolvai Reni Fotó: Máté Krisztián Mint kiderült, az énekesnő egyik ismerősét sikerült csőbe húznia a csalóknak, ami miatt ötvenezer forintja bánta. Reni közösségi oldalán tette közzé az adathalász sms-t, aminek köszönhetően a továbbiakban bárki kiszúrhatja az átverést. – Ha ilyen sms-t kaptok, ne adjátok meg a kártyaadataitokat, hagyjátok figyelmen kívül. Egy barátomnak leszívtak 50 ezer forintot –  írta Tolvai Reni a posztjában. Fotó: Tolvai Reni Instagram     ", "site": "https://www.borsonline.hu/cimke/tolvai-reni"}
{"title": "\n        Társadalmi vitát indítana a kormány az ittas vezetésről szóló zéró tolerancia fellazításáról\n       ", "body": "\nTársadalmi vitát kezdeményezne a kormány az ittas vezetés teljes tilalmának fellazításáról. Erről Nagy István agrárminiszter beszélt a Vörösbor Napok Villányban című rendezvény péntek esti megnyitóján az MTI tudósítása szerint. Mint fogalmazott, a koronavírus-járvány próbára tette a bortermelőket is, de a kormány 2,2 milliárd forintos átmeneti támogatással segítette őket, ezen felül pedig 4,8 milliárd forintos promóciós programot indítanak a magyar borok népszerűsítésére, hogy megkönnyítsék az értékesítést.         Nagy István agrárminiszter beszédet mond a vörösbor napok megnyitóján Villányban 2020. október 2-án.Fotó: MTI/Sóki Tamás Azt is elmondta Nagy, hogy hamarosan a parlament elé kerül az új bortörvény, amely célja, hogy csökkenjenek a borászok adminisztrációs terhei, és az eddig nem szabályozott területek is kellő figyelmet kapjanak. Példaként a murcit, azaz az erjedésben lévő bort említette, amely forgalmazása most rendezetlen, holott ez a félkész termék is szervesen hozzátartozik a borkészítés folyamatához. A tárcavezető abban bízik, hogy jövő ilyenkor már szabadon lehet murcit is árulni. Magyarországon 2008-ban vezették be a zéró toleranciát, ami azt jelenti, hogy vezetés előtt tilos akár csak egy pohár szeszes italt is meginni, és a szabályszegők súlyos büntetésre számíthatnak. A Magyar Biztosítók Szövetsége  szeptemberi közleménye  szerint az ittas vezetők egyértelműen felülreprezentáltak a közúti közlekedési balesetekben. Tavaly összesen 1394 ittasan okozott baleset volt itthon, ebből 47 halálos kimenetelű.  Európában a közúti balesetek mintegy negyedét okozza az alkoholfogyasztás, Magyarországon ez az arány azonban jóval alacsonyabb. ", "site": "https://telex.hu/rovat/belfold"}
{"title": "\n        A Kutya Párt elnöke szerint mindig két cég nyeri el a legnagyobb hegyvidéki közbeszerzéseket\n       ", "body": "\nA Magyar Kétfarkú Kutya Párt (MKKP) elnöke, Kovács Gergely szerint túlárazottak a közbeszerzések a XII. kerületben, ahol a tavaly őszi önkormányzati választások óta helyi képviselő. A  HVG -nek adott interjújában beszélt a képviselői tapasztalatairól, és a Hegyvidék pályázati ügyeiről is.         Kovács Gergely, a Magyar Kétfarkú Kutya Párt (MKKP) elnöke pártja demonstrációján Budapesten, az Oktogonnál 2017. április 22-én.MTI Fotó: Mohai Balázs Kovács azt mondta, hogy a kerületet érintő fontos döntések nem a testületi üléseken születnek, hanem ezekről a polgármester, a fideszes Pokorni Zoltán és két tanácsadója határoznak. Példaként hozta fel, „hogy amikor elkezd egy több milliárd forintos ingatlanfejlesztést az önkormányzat, arról a képviselők csak akkor értesülnek, amikor az már be van terjesztve a testület elé, ahol aztán úgyis megszavazzák” – mondta Kovács, aki szerint túlárazottak is a közbeszerzések. Elmondása szerint a közbeszerzéseknek két típusa van, a nagyobbaknál, például az útépítéseknél, általában csak egy induló van, és ezeket a Penta Kft. nyeri el, míg ha épületépítésről van szó, akkor az Archibona Kft. a nyertes. „A kisebb, százmillió forintos közbeszerzésekre 15 éve ugyanazokat a cégeket hívják meg, és van az a 4-5, ami ezeket nyeri” – véli az MKKP elnöke, aki szerint ez esetben a kartellgyanú is felmerül. Kovács szerint ez ellen csak annyit tud tenni, hogy a nyilvánosság elé tárja az ügyeket, ugyanis ezek teljesen legálisan zajlanak, mivel a legjobb ajánlatok nyernek, ám szerinte a legkedvezőbb ajánlatok is túlárazottak. A 2022-es parlamenti választásokról azt mondta, hogy az MKKP listájának élére olyanokat akarnak állítani, akiknek van már tapasztalatuk az oknyomozó újságírás terén. ", "site": "https://telex.hu/rovat/belfold"}
{"title": "\n        Tagadja a Mediaworks a feldarabolásáról szóló híreket\n       ", "body": "\nFeldarabolhatják a kormányközeli médiabirodalmat , a Mediaworks több, kisebb, jobban irányítható részre szakad majd szét, írta csütörtökön a Forbes, most a Mediaworks  közleményt  adott ki a hírrel kapcsolatban, ebben cáfolják az információt: „Azon sajtóértesülések, amelyek a Mediaworks esetleges feldarabolásáról szólnak, megalapozatlanok és valótlanok.” A cég arról ír, hogy a „médiaipari és  tartalomfogyasztási trendek folyamatos változásának  megfelelve” fokozott figyelmet fordítanak a videós tartalmak, és általában a vizuális elemeket előtérbe helyező tartalom gyártására, létrehoztak a teljes online portfóliójukat és a közösségi platformokat kiszolgáló önálló rövidvideó-gyártó szerkesztőséget, de megtartják a print termékeket is. Olyan nemzeti kötődésű műhelyekkel készítenek elő együttműködést, amelyek révén tovább színesíthetik, bővíthetik tartalmi kínálatukat, de erről csak „a megfelelő időben” kívánnak majd tájékoztatást adni. A Mediaworks a Közép-Európai Sajtó és Média Alapítvány (KESMA) alá tartozik, az ország legnagyobb kiadója, 76 lap tartozik hozzá, köztük az Origo, a Ripost, a Világgazdaság, a Mandiner, a Magyar Nemzet, a Hír TV és számos vármegyei napilap is. ", "site": "https://telex.hu/rovat/belfold"}
{"title": "\n        Milyen legyen a Nagykörút? November végéig szavazhat\n       ", "body": "\nFejlesztené a budapesti Nagykörút Nyugati pályaudvar és a Boráros tér közötti részét a  BKK . De hogy miként, hogyan, arról társadalmi egyeztetés indítanak. A projekt legfőbb célja, hogy egy élvezhetőbb, zöldebb és biztonságosabb útvonal jöjjön létre, amely a budapestiek igényeit és elvárásait helyezi előtérbe, nem pedig a városon csak áthaladó autóforgalom kiszolgálását. Ez biztonságos kerékpársávokat, a gyalogosok elsőbbségét biztosító fejlesztéseket, valamint a zöldebb és felújított közterületeket jelent.  A projekt részleteit a BKK oldalán  lehet megismerni. A Nagykörút fejlesztése kapcsán az egyik legnagyobb lépés, a rendelkezésre álló közterület újraosztása volt, ami a kerékpársávok kijelölésével már 2020-ban megtörtént. Most a meglévő infrastruktúra fejlesztésére kerülhet sor, így az egyes közlekedők rendelkezésére álló tér és kapacitás nem változna a jelenlegi állapotokhoz képest. A projekt keretén belül rendezhetik a parkolási és rakodási viszonyokat, kényelmesebbé és biztonságosabbá válhat a gyalogos és kerékpáros közlekedés. A fejlesztésnek köszönhetően fizikailag elválasztott, kétoldali, irányhelyes kerékpársávokat hoznak létre, emellett járdaszintre emelik a mellékutcák torkolatát. A kérdőívet november 31-ig lehet kitölteni itt , de utcafórumokat is tartanak: október 28-án, hétfőn 15:30–17:30 az Oktogonnál; október 30-án, szerdán 15:30–17:30 a Blaha Lujza téren; november 5-én, kedden 15:30–17:30 a Harminckettesek terén; november 7-én, csütörtökön 15:30–17:30 a Corvin-negyednél. ", "site": "https://telex.hu/rovat/belfold"}
{"title": "\n        Visszatér az ítéletidő Észak-Olaszországba\n       ", "body": "\nAz előrejelzések szerint  egy hét elteltével  visszatér az ítéletidő Észak-Olaszországba, a következő napokban hatalmas esőzésekre számítanak. A vízzel már amúgy is telített talaj veszélyes helyzeteket eredményezhet, emiatt a hatóságok figyelmeztetést adtak ki. Így pénteken elmarad a tanítás, szombaton pedig nem rendezik meg a Bologna–Milan-mérkőzést sem. A meccsre 35 ezer ember látogatna ki a stadionba, ami megoldhatatlan problémák elé állítaná a szervezőket.         Tűzoltó kutyát ment egy Bologna melletti területen, 2024. október 20-án – Fotó: Vigili Del Fuoco / AFP Péntektől narancssárga riasztás van érvényben Emilia tartomány középső részén, de az esőzések egy olyan területeket is érinthetnek, ahol még mindig dolgoznak a múlt hétvégi áradások okozta károk elhárításán. Bolognában arra kérték a vállalatokat és intézményeket, hogy részesítsék előnyben az otthoni munkavégzést. A lakosságot is korlátozhatják a szabad mozgásban, például tilos lesz a parkokban tartózkodni. Péntek estétől Piemont és Liguria, valamint Emilia-Romagna felett is hatalmas zivatarok várhatók, különösen a régió közép-nyugati, appennini részén, ahol hatalmas villámlásokra és erős széllökésekre számítanak. ( ANSA ) ", "site": "https://telex.hu/rovat/kulfold"}
{"title": "\n        Könnyen lehet, hogy a kurd–török tárgyalásokat siklatná ki a török ipar ékkövét ért támadás\n       ", "body": "\nA hét elején még úgy tűnt, hogy újrakezdődhetnek a 2015-ben félbeszakadt béketárgyalások a török kormány, valamint a török állammal több évtizede harcoló Kurdisztáni Munkáspárt (PKK) között. Egy héttel korábbi sajtóértesülések szerint a török kormány  előzetes egyeztetésekbe kezdett  a PKK bebörtönzött vezetőjével, Abdullah Öcalannal. Majd kedden a jobboldali nacionalista török Nemzeti Mozgalom Pártjának vezetője hatalmas meglepetést okozva  felvetette a lehetőségét , hogy felülvizsgálják a PKK vezetőjének életfogytiglani büntetését, sőt, még a parlamentben is beszélhet, ha elítéli az erőszakot és bejelenti a szervezet feloszlatását. Majd Öcalan hosszú idő után először fogadhatott látogatókat börtönében, ahonnan megüzente, hogy politikai útra lehetne terelni a folyamatot. Azonban úgy látszik, hogy a PKK-n belül mások még nem állnak készen erre, legalábbis a török kormány őket okolja egy  Ankara közelében elkövetett merényletért . Szerdán  két fegyveres támadt  a török ipar ékkövének számító Turkish Aerospace Industries (TUSAS) nevű, katonai és civil repülőgépeket gyártó állami cég üzemére. Az öt halálos áldozattal és 22 sebesülttel járó támadást Recep Tayyip Erdoğan török elnök „kegyetlen terrortámadásnak” nevezte. Eddig egyetlen csoport sem vállalta a felelősséget, de Törökország válaszul már aznap este  végrehajtott csapásokat Irakban és Szíriában  tucatnyi, szerintük a PKK-hoz köthető kurd célpont ellen. Átgondolt támadás A beszámolók szerint a támadók taxival érkeztek műszakváltás idején gyár bejáratához. A taxisofőrt megölték, holttestét a török sajtóban megjelent beszámolók szerint később  a taxi csomagtartójában találták meg . .A támadók – egy nő és egy férfi – a taxiból kiszállva felrobbantottak egy bombát, majd a kialakult káoszt kihasználva jutottak be a gyár területére, ahol lövöldözni kezdtek, és egy helyi tisztségviselő szerint túszokat is ejtettek. A támadás idejére a kormány korlátozta a hozzáférést az olyan közösségi oldalakhoz, mint a Facebook, Twitter, Instagram és TikTok. A helyszínre érkeztek a török különleges erők egységei, miközben a dolgozókat óvóhelyekre küldték, és több órán át senkit sem engedtek távozni. Egy dolgozó  azt mondta , hogy a cég végig üzenetekben tájékoztatta munkatársait a helyzetről, hogy elejét vegyék a pániknak, miközben az üzem előtt aggódó hozzátartozók gyűltek össze. Egy rokon a helyi sajtónak  azt mondta , hogy egyszer fel tudta hívni bent lévő testvérét, de aztán „lehaltak a telefonok”. Az al-Dzsazíra szemtanúkra hivatkozva  arról írt , hogy a támadók látszólag nagyon jól ismerték a üzem felépítését, míg a hírtelevízió tudósítója Ankarából arról számolt be, hogy „a szakértők közül sokan felvetették a lehetőségét, hogy ez egy stratégiailag jól kitervelt támadás volt”. A halottak közül  négyen a TUSAS dolgozói voltak, köztük egy biztonsági őr is életét vesztette, az ötödik áldozat pedig a taxisofőr, akinek autójával a fegyveresek megközelítették a helyszínt. Ali Yerlikaya török belügyminiszter szerda esti közlése szerint a sebesültek közül egy ember volt kritikus állapotban, és hárman csak könnyebben sérültek. A sebesültek között volt  a török különleges erők hét tagja is , akik a miniszter szerint „jól vannak”, írta a Sky News. A két támadót a kormány közlése szerint „semlegesítették”.  A BBC szerint  Yelikaya csütörtökön azt mondta, hogy azonosították őket, és mindketten a PKK tagjai voltak. A nemzetközi közösség  széles körben elítélte a támadást , és kiállt Törökország mellett. Antony Blinken amerikai külügyminiszter azt mondta, hogy „erőteljesen elítéljük a mai terrortámadást”, jelezve, hogy „kiállunk szövetségesünk, Törökország mellett”, és Mark Rutte NATO-főtitkár is a védelmi szervezet támogatásáról biztosította Ankarát. Vlagyimir Putyin orosz elnök a Kazanyban tartott BRICS-csúcstalálkozón fejezte ki részvétét személyesen az ott megjelent Erdoğan török államfőnek, és kijelentette, hogy Moszkva elítélt minden terrortámadást.         Fegyveresek az ankarai gyár biztonsági kamerájának képén – Fotó: Reuters A támadásért egy csoport sem vállalta a felelősséget, de Ankara a PKK-t tette felelőssé. Yaşar Güler török védelmi miniszter  azt mondta , hogy „minden egyes alkalommal olyan büntetést adunk ezeknek a PKK-s gazembereknek, amit megérdemelnek, de egyszer sem tanulnak belőle”, hozzátéve, hogy „addig üldözzük őket, amíg meg nem semmisítettük az utolsó terroristát is”. A támadásra válaszul Törökország az Anadolu török hírügynökség szerda délelőtti  beszámolója szerint  47 „terrorista célpontot” támadott meg: 29-et Irakban és 18-at Szíriában. A támadásokban Ankara közlése szerint „több terroristát semlegesítettek”. A török védelmi minisztérium  korábban arról írt , hogy „összesen 32, a terroristákhoz tartozó célpontot sikerült megsemmisíteni” a megtorló támadásban. A kurd vezetésű Szíriai Demokratikus Erők (SDF) csütörtök reggel  arról beszélt , hogy aznap újabb török támadások voltak, amiknek egy része „civil gyülekezéseket” ért, 12-en meghaltak. A török védelmi minisztérium korábban azt írta, hogy minden elővigyázatosságot megtettek, hogy elkerüljék civilek megsérülését, a történelmi, kulturális helyszínekben okozott károkat. Szétlőnék a tárgyalások esélyét? A marxista–leninista gyökerű PKK négy évtizede harcol egy független kurd állam, illetve az utóbbi évtizedben egy Törökországon belül önálló kormányzattal rendelkező kurd terület létrehozásáért. A szervezetet a török kormány, valamint az Európai Unió és az Egyesült Államok is terrorszervezetként tartja nyilván. A harcokat többször is tűzszünetek szakították meg, és a kétezres évek elején titkos tárgyalások zajlott a két fél között a béke elérésére, amik 2013-ban váltak hivatalossá. A béketárgyalások azonban 2015-ben félbeszakadtak. Azóta a török erők és a PKK közötti harcoknak  legalább hatezer halálos áldozatuk  (600 civil, 1300 török katona és négyezer PKK-tag) volt. A török ipar ékkövének számító, több mint 15 ezer embert foglalkoztató TUSAS elleni támadás szimbolikusnak tekinthető, ott készítik ugyanis azokat a drónokat, amiket a török kormány nagy hatékonysággal használt  a PKK Irakban és Szíriában található létesítményei ellen végrehajtott támadásokra  –  mondta  Ömer Özkizilcik. Az Atlantic Council közel-keleti szakértője hozzátette, hogy ezzel azt üzenték, hogy „a török hadiipart is meg lehet támadni”. Egyes szakértők szerint a támadás egyben üzenet lehetett arra, hogy a PKK még nem akarja letenni a fegyvert, és nem akarja normalizálni kapcsolatait a török kormánnyal. A támadás ugyanis egy olyan időszakban történt, amikor egyre nagyobb esély látszott arra, hogy valamilyen tárgyalások kezdődhetnek Ankara és a PKK között. A washingtoni központú, Közel-Kelettel foglalkozó al-Monitor című független lap egy héttel korábban számolt be arról, hogy titkos tárgyalások folyhatnak a PKK 1999-ben bebörtönzött vezetője, Abdullah Öcalan és a török kormány között a békefolyamat újraindításáról. Majd egy nappal a szerdai támadás előtt állt ki az Erdoğan szövetségesének számító nacionalista Nemzeti Mozgalom Pártjának vezetője, Devlet Bahçeli. Ő béketárgyalásokat nem említett, de lényegében arról beszélt, hogy megfontolhatják a tényleges életfogytig tartó börtönbüntetésre ítélt Öcalan szabadon engedését, ha a kurd vezető elítéli a terrorizmust és feloszlatja a kurd fegyveres szervezetet. Erre reagálva a kurdbarát ellenzéki DEM párt vezetői is jelezték, hogy készen állnak a tárgyalásokra egy „tisztességes béke” elérésére, míg egy képviselőjük közölte, hogy „jelentős fejleményekre lehet számítani a következő napokban”. Végül maga Öcalan is  megerősítette , hogy hajlandó részt venni esetleges tárgyalásokban. A PKK vezetőjének szerdán  43 hónap után  először engedélyezték, hogy látogatókat fogadjon börtönében. Egyikük unokaöccse, Ömer Öcalan, a DEM párt egyik parlamenti képviselője volt, aki csütörtökön  közösségi oldalán közvetítette nagybátyja üzenetét , amiben a PKK vezetője jelezte, hogy megvan az elméleti és gyakorlati hatalma ahhoz, hogy „az erőszak és konfliktus helyett” politikai megoldást találjanak.         Kurd szimpatizánsok Abdullah Öcalan képével demonstrálnak a bebörtönzött vezető letartóztatásának 25. évfordulóján Kölnben 2024. február 17-én – Fotó: Ina Fassbender / AFP Özgür Ünlühisarcikli, az amerikai German Marshall Fund törökországi igazgatója az al-Monitornak  óvatosan optimista hangon nyilatkozott  a lehetséges béketárgyalások esélyeiről. Még a TUSAS elleni támadás előtt azt mondta, hogy a belföldi és külföldi helyzet most „kedvező légkört” biztosít a sikerhez, mert azok a helyi szereplők, akik esetleg megakadályozhatnák a tárgyalásokat, mint például Irán, most más krízisekkel vannak elfoglalva. Emellett hozzátette, hogy a PKK jelentős veszteségeket szenvedett el, főleg a török hadsereg egyre hatékonyabb dróntámadásai miatt. Ahogy arról 2022 májusában írtunk, miközben a világ Ukrajnára figyelt, Erdoğan kiterjesztette a saját háborúját, és  katonai offenzívát indított a szomszédos Irak, valamint Szíria területén . Annak célja nemcsak a kurd gerillák bázisainak megsemmisítése volt, hanem egy Törökország déli határát 1200 kilométer hosszan végigkísérő, harminc kilométer mély „biztonsági zóna” kialakítása. Ünlühisarcikli az al-Monitornak a héten kijelentette, hogy a török akciók kétségessé tették, hogy a kurd fegyveres szervezet meddig tudja folytatni a harcokat. Az al-Monitor ugyanakkor idézte a kurd kérdést jól ismerő Ruşen Çakır veterán török újságírót, aki kétségét fejezte ki azzal kapcsolatban, hogy Abdullah Öcalan biztosítani tudja-e, hogy a PKK letegye a fegyvert. A PKK fegyveres szárnyának vezetője, Murat Karayılan az előző héten már elutasította a potenciális béketárgyalások lehetőségét, egy nappal a szerdai támadás előtt egy interjúban pedig  a török sajtóban megjelent beszámolók szerint  közölte, hogy „holnap meglátják milyen nagyon tévedtek” azok, akik azt hiszik, hogy a PKK annyira meggyengült, hogy már csak Törökország határain kívül tud működni. A szerdai támadást elítélte a DEM párt is, ami a lehetséges béketárgyalások kisiklatására tett kísérletként értékelte azt, közölve, hogy „figyelemreméltó, hogy a támadás pont akkor történt, amikor a török társadalom egy párbeszéd lehetőségéről kezdett el beszélni”. Selahattin Demirtaş 2016-ban börtönbüntetésre ítélt emberi jogi ügyvéd, és egy kurdbarát ellenzéki pár egykori vezetője pedig a Washington Post szerint kijelentette, hogy nem szabad hagyni, hogy a szerdai támadás az  útjába álljon a béketárgyalásoknak , „soha nem hagyjuk, hogy elnyomják a békét akaró hangokat, függetlenül attól, hogy ki próbálkozna azzal”. ", "site": "https://telex.hu/rovat/kulfold"}
{"title": "\n        Januárban újabb 40 kastélytól szabadul meg az állam\n       ", "body": "\nJanuárban újabb körben mintegy 40 állami tulajdonú kastélyt hirdetnek meg a kormány  kastély-örökbefogadási programjában , jelentette be Lázár János pénteken Békéscsabán az MTI beszámolója szerint. Az építési és közlekedési miniszter arra is figyelmeztette a kastélyok iránt érdeklődő önkormányzatokat, hogy olyan tőkeerős cégekkel kell felvenniük a versenyt, mint a Mol, az OTP, a Richter, a Magyar Bankholding vagy a 4iG. „A kastélyok, nemzeti jelentőségű műemlékek fenntartása drága mulatság, nem olcsó szórakozás. Inkább a jómódú városok, közösségek és emberek hobbija tud lenni” –  fogalmazott Lázár , akinek van személyes tapasztalata is a témában:  a batildai vadászkastély  résztulajdonosa. A héten a  hódmezővásárhelyi  és a  szabadkígyósi  önkormányzatban is arról döntöttek, hogy megpályázzák a Békés megyében található szabadkígyósi Wenckheim-kastélyt. Lázár azt mondta a kastélyról: nem lett felújítva az emelet és a melléképületek, ezekre még nagyjából 7,7-8,6 milliárd forint között kellene költeni. „Tőkeerős partnerre van szükség” szerinte, aki a felújítás mellett az üzemeltetésre is tud forrást szánni. A következő tíz évben összesen mintegy 8-10 milliárd forintra lesz szükség. Az építési és közlekedési miniszter úgy fogalmazott: tiszteletben tartja a szabadkígyósi vagy más önkormányzat tervét és szándékát, mindenki egyenlő eséllyel indul, várják a pályázatokat és megvizsgálják majd az üzleti terveket. Az állam ugyanakkor kiemelt támogatást nem fog adni az „örökbe fogadóknak”, mert ha tudna adni, megcsinálná maga. Lázár János azt is mondta, hogy a legtőkeerősebb hazai vállalatok: a Mol, az OTP, a Richter, a Bankholding vagy a 4iG be fognak szállni a programba, és a pályázó önkormányzatoknak velük kell felvenniük a versenyt. A miniszter szerint megnyugtató lehet mindenki számára, hogy a nagy magyar cégek a társadalmi felelősségvállalás jegyében nemcsak a sportot, hanem a műemlékvédelmet és az örökségmegőrzést is finanszírozzák. A szabadkígyósi Wenckheim-kastély  egyike azoknak  az állami tulajdonú, EU-s és állami közpénzmilliárdokból felújított kastélyoknak, amelyeket magánkézbe szerveznek ki. A tavaly júniusban elfogadott törvény értelmében 48 kastély privatizációját készítik elő. A törvény végső formátuma azt mondja ki, hogy a korábban állami tulajdonban lévő kastélyállomány egy része, parkkal és a kastély ingóságaival együtt ingyen átruházható olyan magánszemélyeknek vagy piaci szereplőknek, akik képesek vállalni, hogy az ingatlanok állagromlását megelőzik, és fenntartják azok közfunkcióját. A próbaévben nyolc nemrég felújított kastélyra írtak ki pályázatot, ezek egyike a szabadkígyósi kastély. Lázár János szerelemprojektjéről  itt írtunk bővebben. ", "site": "https://telex.hu/rovat/belfold"}
{"title": "\n        Ellenzéki képviselők szerint 210 millió helyett 50 millióért is vehetett volna maszkvarró gépet a kormány\n       ", "body": "\n    A Momentum nyíregyházi képviselője, Babosi György és Hadházy Ákos független országgyűlési képviselő szerint is töredékáron be lehet szerezni olyan maszkvarró gépet, amelyért a kormány 210 millió forintot fizetett tavasszal.\n   \nOrbán Viktor áprilisban Sátoraljaújhelyre látogatott, ahol az ottani börtönben üzembe állított, Kínából beszerzett automata maszkvarró gépet nézett. Az erről közzétett videóban az hangzott el, hogy a gép havonta 2,8 millió maszkot tud legyártani. Ennek viszont csak a töredéke, 890 ezer készült el nyárig. A Büntetésvégrehajtás Hadházy Ákos kérdésére azt állította, hogy a 2,8 milliós szám nem egy gépre vonatkozik, hanem a teljes kapacitására. Később a maszkvarró gépről kiderült, hogy a kormány 600 ezer eurót fizetett érte, a beszerzést végző TMT Technics nevű cégnek.  Hadházy friss posztjában  azt állítja, hogy rövid netes keresés után ő 60 ezerért talált hasonló maszkvarrót az Alibaba.com-on. Hadházy azt állítja, hogy a koronavírus-járvány felfutásakor, áprilisban is hasonló árak voltak. Ezt állítása szerint egy magyar vállalkozó is megerősítette neki. A kereskedő 63 ezer dolláros ajánlatot kapott egy N95 maszkvarró gépre, ami percenként 100 darab maszkot gyárt le. A kereskedő úgy számolt, hogy a gép árára még körülbelül 30 százalék jön rá vámként és adóként, valamint 1700 dolláros szállítási költség is, ha hajón hozzák. Hadházy azt írta, a túlárazás miatt feljelentést tesz. Babosi, aki nemcsak képviselő, hanem egy egészségügyi berendezéseket forgalmazó cég tulajdonosa is, az RTL Híradónak azt mondta, hogy április közepén egy havi 2 millió maszk gyártására képes gépet, 50 millió forintért tudott volna behozni Magyarországra. Tehát vámmal és szállítással együtt is körülbelül negyedannyiért, mint amennyiért a kormánynak beszerezte a TMT Technics a közlése alapján. (via  444.hu ,  RTL ) ", "site": "https://telex.hu/rovat/belfold"}
{"title": "\n        Már több mint 650 postapartner vette át a Posta feladatait\n       ", "body": "\nA Magyar Posta azt ígéri, így vagy úgy, de minden hazai településen elérhető marad a postai szolgáltatás, áll a társaság MTI-hez eljuttatott közleményében. Először nyáron  számolt be  arról a Posta, hogy több mint 2300 településen zárt be a postahivatal az elmúlt években, hiszen egyre kevesebben veszik igénybe szolgáltatásaikat. Ekkor hirdetett  partnerprogramot  a társaság, melyen keresztül az érintett, 1500 lakosúnál kisebb települések önkormányzatai, illetve vállalkozásai végezhetnek csekkfelvételt, valamint levél- és csomagfelvételt, ezért pedig havi 235 ezer forintot is fizetnek nekik. Ilyen postapartnerből a közlemény szerint már több mint 650 található az országban. A Posta korábban  azt ígérte , azoknak, akik a bezárások miatt elvesztik munkájukat, a környező postahivatalokban ajánlanak új postai állást, amennyiben az lehetséges. A Posta most azt is hozzátette, mobilposta formájában minden településen elérhető marad a szolgáltatásuk. Ezt, az olyan hagyományos postai feladatokat ellátó (csekkbefizetés, levélpostai és csomagküldemények és utalványok feladása és átvétele, POS-terminálon történő bankkártyás pénz be- és kifizetés) szolgáltatást 400 autóval végzik, ezek munkanapokon menetrendszerűen járják a településeket. ", "site": "https://telex.hu/rovat/belfold"}
{"title": "\n        Két melegrekord is megdőlt az elmúlt két napban\n       ", "body": "\nOktóber 3-án és 4-én két melegrekord is megdőlt az országban,  írja  az Országos Meteorológiai Szolgálat oldala. Az egyiket a Baranya megyei Kémesen mérték, ahol 30,8 fokot regisztráltak. Az eddigi legmagasabb október 3-i rekord 1985-ből származott Mohácsról, ez 30,1 fok volt; Sarkad-Malomfokon pedig a minimumhőmérséklet dőlt meg: a 2006-os milotai október 4-i rekordot döntötte meg az idei 18,2 fok. Szombaton az előrejelzések is  azt mutatták , hogy melegrekordra számíthatunk napközben, de estére már megérkezik a hidegfront: több helyen első vagy másodfokú figyelmeztetéseket is kiadtak a vihar miatt. ", "site": "https://telex.hu/rovat/belfold"}
{"title": "\n        „Megpuccsoltak” – kiszáll az ellenzéki szövetségből Érden az LMP-s képviselő\n       ", "body": "\nAz előző öt évben Érd alpolgármestere volt Tetlák Örs, aki ebben a ciklusban nem kapott bizalmat, ezért kilépett abból az egyesületből (Szövetség Érdért Egyesület), amelyik nagy sikerrel zárt a Fidesszel szemben a június kilencediki választáson. Az egyesület mind a 12 kerületet megnyerte a kormánypárti jelölttel szemben. „Megpuccsoltak” –  nyilatkozott most a 24.hu-nak  Tetlák, aki az LMP-ből nem lépett ki, de az elnökségi tagságát feladta. Az érdi képviselő-testületben mostantól függetlenként folytatja. Tetlák azt állította, hogy Csőzik László elégedett volt a munkájával, de őt nem, hanem csak a másik alpolgármestert, Szűcs Gábort támogatták a bizalmi szavazáson. A másik alpolgármester Harmat Ákos lett helyette. Szeptember végén  arról posztolt a Facebookon , hogy „úgy látszik, itt más szempontok kerültek előtérbe: tort ül a vörös polip.” A kifejezést Ungár Péter már használta a  lapunknak adott interjújában. ", "site": "https://telex.hu/rovat/belfold"}
{"title": "Rá sem lehet ismerni Tolvai Renire: két ruhaméretet fogyott ", "body": "\nA szexi énekesnő, Tolvai Reni még a nyáron kezdett bele édesanyjával együtt a diétába, miután úgy érezték, a  rendszertelen életmódjukon változtatni  szeretnének. Az életmódváltásnak pedig megvan az eredménye: az L-es ruháit S-es méretre cserélhette. Reni azt bevallotta, hogy sokat köszönhet édesanyjának, aki nélkül biztos nem sikerült volna a fogyás.                  View this post on Instagram                         A post shared by RENI TOLVAI (@tolvaireni) Hogyan változtunk édesanyámmal L-es méretről S-es méretre 6 hónap alatt? Elhatároztuk, hogy most sikerülni fog és egyszerre kezdtük ugyanazon a napon, június 15-én. Anyu nem meri kirakni a fotóját, mert azt mondja, hogy bár óriási, amit elértünk, de szégyenletes, hogy a bal oldali forma is mi voltunk és észre sem vettük. A showbiznisz a rendszertelen életmóddal sajnos együtt jár, bár ez nem kifogás. Most, hogy egy ilyen eredmény van anyukám kezében, sokan fordulnak hozzá segítséget kérni, mert igen, ez példamutató és sok ember jár ilyen cipőben és változtatni szeretne –  írta  az énekesnő az Instagramon. ", "site": "https://www.borsonline.hu/cimke/tolvai-reni"}
{"title": "Tolvai Reni már megint kirakta, amit ki kell – fotó ", "body": "Tolvai Renitől most sem hagyta cserben férfi rajongóit, egy elég szokatlan szabású felsőben vehettük szemügyre formás melleit. \nAz énekesnő az utóbbi hónapokban hatalmas átalakuláson ment keresztül. Rengeteget fogyott, és bár eddig sem volt probléma az önbizalmával, azóta még magabiztosabbnak tűnik.  A Megasztár 5. szériájának győztese eddig sem a szemérmességéről volt híres, nem egyszer mutatta már meg kerekded idomait.  Instagram-oldalára ezúttal is egy mellhangsúlyos fotót posztolt, ám úgy tűnik, nem kér a rajongók véleményéből, ezúttal ugyanis a hozzászólásokat korlátozta.                  A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s Sokan találgatnak, milyen plasztikai beavatkozásokat végeztetett el a testén, bár még eddig nem vállalta fel, de a fotók alapján úgy vélik, száján kívül a fenekét is feltöltette.                  A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "Tolvai Reni olyan feneket villantott, hogy az agyunkat eldobtuk ", "body": "Brutálisan kerekre formálta fenekét Tolvai Reni. \nTolvai Reni az utóbbi időben, nem szégyenlősködik, ha testéről van szó: az énekesnő az elmúlt időben rengeteg szexi fotót tett közzé magáról, hol fürdőruhában, hol szexi, testhezálló szerelésekben, hol pedig olyan kivágott felsőben, amely szinte tényleg mindent megmutatott. Az énekesnő a rendszeres edzésnek is hála másfél év alatt 20 kilót fogyott, és  fantasztikus formában van .  Reni most is az edzőteremből posztolt. A legújabb fotón pedig kifejezettem a kerekre formált hátsóját mutatta meg a rajongóinak.                 A bejegyzés megtekintése az Instagramon                         TR (@tolvaireni) által megosztott bejegyzés   ", "site": "https://www.borsonline.hu/cimke/tolvai-reni"}
{"title": "\n        A Szabadságpárt adja az osztrák parlament házelnökét, több zsidó közösség is tiltakozik\n       ", "body": "\nElőször választottak a szélsőjobboldali Osztrák Szabadságpárt (FPÖ) tagjai közül házelnököt Ausztriában, a csütörtöki alakuló ülésen Walter Rosenkranzot választotta erre a tisztségre a parlament. Mivel ők kapták a legtöbb szavazatot a választáson, az osztrák hagyományok szerint a parlament elnökét is az FPÖ adja. A szavazás előtt Oskar Deutsch, a bécsi zsidó közösség vezetője nyílt levelében szólította meg a parlamenti képviselőket, Rosenkranzot a „revizionista tábor náci bűnözők előtt tisztelgő” képviselőjének nevezte. Más zsidó szervezetek is tiltakoztak a döntés ellen. Rosenkranzot az osztrák hagyományoknak megfelelően választották a parlament elnökévé, de közel sem biztos, hogy a Szabadságpárt az osztrák kormánykoalíció részévé válhat, a  kormányalakítással megbízott néppárti Karl Nehammer  és a választáson harmadikként befutó szociáldemokraták is elzárkóztak attól, hogy koalícióra lépjenek a szélsőjobboldali párttal. Walter Rosenkranz korábban a Szabadságpárt parlamenti frakcióját vezette, de tagja volt az osztrák ombudsmani testületnek is, a 2022-es osztrák elnökválasztáson pedig a szavazatok 19 százalékát szerezte meg az FPÖ színeiben. A csütörtöki alakuló ülésén 183 törvényhozó közül csak 100 képviselő szavazott rá, pedig ő volt az egyetlen jelölt. (MTI) ", "site": "https://telex.hu/rovat/kulfold"}
{"title": "\n        Az ukrán hírszerzés szerint már a Kurszki területen vannak Putyin észak-koreai katonái\n       ", "body": "\nAz észak-koreai katonai egységek elhagyták oroszországi kiképzőtáborukat, és beléptek az orosz-ukrán konfliktus harcövezetébe, a Kurszki területre –  írja a Politico  az ukrán hírszerzésre hivatkozva. Becslések alapján Phenjan mintegy tizenkétezer katonát küldött Oroszországba, hogy részt vegyenek a háborúban. A hírszerzés szerint az észak-koreai katonákat Oroszország keleti részén készítették fel a bevetésekre. Az Egyesült Államok szerdán  megerősítette  a korábbi információkat, miszerint észak-koreaiak ezrei vesznek részt kiképzésen Oroszországban. Lloyd J. Austin „nagyon komoly” eszkalációnak nevezte az észak-koreai katonai jelenlétet, amelynek következményei lesznek Európában és Ázsiában is. Vlagyimir Putyin orosz elnök nem erősítette meg, de nem is cáfolta a koreai csapatok jelenlétét, de Észak-Korea tagadta, hogy katonái idegen földön lennének. Putyin a csütörtöki BRICS-csúcstalálkozón az eszkaláció miatt a nyugati országokat hibáztatta, az ukránoknak nyújtott támogatásért. Volodimir Zelenszkij hétfőn újságíróknak azt nyilatkozta, hogy az észak-koreai katonák bevetése arról szól, hogy Putyin nem akar újabb mozgósítást elrendelni. ", "site": "https://telex.hu/rovat/kulfold"}
{"title": "\n        Kisiklott egy vonat Norvégiában, egy ember meghalt\n       ", "body": "\nVonatbaleset történt Norvégiában, egy Északi-sarkkörön túli vonalon közlekedő személyvonat azért siklott ki csütörtökön, mert sziklák omlottak a sínekre. A járat üzemeltetője szerint 55 utas utazott ezen a vonaton, többen megsérültek, egy ember meghalt a balesetben.           Fotó: Paul Egil Henriksen / EPA / MTI A vonat Trondheimből tartott Bodóba, egy hegyoldalról kövek zúdultak le, felborították a mozdonyt, és kisiklatták a vonat öt vagonját. Több mentőhelikopter és mentőautó ment ki a helyszínre, a sérültekről egyelőre nincs több információ. (MTI) ", "site": "https://telex.hu/rovat/kulfold"}
{"title": "\n        Tízmilliárdokért vásárolhat irodaházat Bukarestben Tiborcz István román sajtóértesülések szerint\n       ", "body": "\nBukaresti irodaházat vásárolhat a Gránit Alapkezelő, írja román sajtóértesülések alapján a  24.hu . Még folynak az egyeztetések az ingatlanvásárlásról, de az egyeztetések állítólag már végső szakaszba értek. A  Cotidianul  nevű román lap szerint ezzel Tiborcz István, az alapkezelő tulajdonosa jelentős regionális befolyásra tehet szert. A Tiborcz István, Orbán Viktor veje 40 és 50 millió euró közötti összegért veheti meg az Equilibrium 1 irodaházat, ez mintegy 16-20 milliárd forintnak felel meg. Az ingatlan, amelyet Tiborcz vállalata a svéd Skanska ingatlanfejlesztőtől venne meg, a román főváros északi részén található. A 12 emeletes A kategóriás irodaház mintegy 20 700 négyzetméter alapterülettel rendelkezik, amelyet bérbe lehet adni. Az ingatlanhoz tartozik további 3500 négyzetméternyi zöldterület is. Tiborcz már eddig is növekvő érdeklődést mutatott az ingatlanszektor iránt, és ez a felvásárlás jelentős befektetővé teheti őt a régióban. Az Equilibrium 1 felvásárlása a svéd Skanskának is jól jönne, mivel a vállalat elsősorban irodaprojektek fejlesztésével, majd azok befejezése után eladásával foglalkozik. Jelenleg több vállalat bérel itt helyiségeket, cégenként átlagosan 1000 négyzetméternyi területen. ", "site": "https://telex.hu/rovat/kulfold"}
{"title": "\n        Kiemelten fontos nekem a kapcsolattartás az EP-vel, írta az EP-ben korábban hülyéző magyar biztos\n       ", "body": "\nKiemelten fontos nekem a kapcsolattartás az Európai Parlamenttel (EP-vel), ahogy az elmúlt öt évben is,  válaszolta  a képviselő-testület írásbeli kérdéseire Várhelyi Olivér. Az Európai Bizottság jelenleg bővítésért és szomszédságpolitikáért felelős tagját – aki korábban többször is összezördült az EP-vel –  újabb öt évre jelölte  a magyar kormány. Az újjáalakuló testület elnöke, Ursula von der Leyen az egészségügyet és állatjólétet  szánná neki . Várhelyi azon kevesek között volt, akik  simán mentek át  az első akadályon, az összeférhetetlenségi vizsgálaton, de végül mindenkit átengedtek. Két hete a jelöltek  írásbeli kérdéseket  kaptak a témájukkal foglalkozó EP-szakbizottságoktól, mielőtt szóban is meghallgatnák őket (Várhelyit november 6-án vizsgáztatják). A bizottságok a válaszok alapján mondanak véleményt arról, hogy a jelölt alkalmas-e biztosnak és passzol-e hozzá a neki szánt terület, megvan-e hozzá a kellő tudása. Az EP az egész Európai Bizottságról egyben dönt, de a szakbizottságok véleménye alapján gyakorlatilag lecseréltethet biztosokat vagy elérhet változást a portfóliójuknál, ahogy erre korábban már több magyar példa is volt. A jelöltek a legtöbb írásbeli kérdést a nekik szánt szakterületekről kapták, de két-két kérdéscsoport közös volt mindenkinek. Az egyik az általános képességeik és európai elkötelezettségük, valamint a személyes függetlenségük iránt érdeklődött. Ahogy arról korábban írtunk, Várhelyinél felmerült, hogy biztosként  a magyar kormánnyal egyező irányban igyekezett tolni  egyes tagjelöltek szekerét előbbre vagy hátra a semlegességet előíró uniós alapszerződések ellenére. Erre a gyanúra Orbán Viktor a  saját kijelentéseivel és ígérgetésével  is előre ráerősített. A másik kérdéscsoport a jelölteknek szánt terület kezelésére és az EP-vel tartott kapcsolatra kérdezett rá. A képviselő-testület korábban  vizsgálatot kért  Várhelyi ellen, mert szerinte „szándékosan törekszik arra, hogy megkerülje és csorbítsa az EU-hoz csatlakozó országok demokratikus és jogállamisági reformjainak központi jelentőségét”. Az EP-vel egy  hülyézős megjegyzése miatt  is konfliktusba került. Kiemelten fontos nekem a kapcsolattartás az EP-vel, ahogy az elmúlt öt évben is, hangsúlyozta Várhelyi, akinek a válaszait a többiekhez hasonlóan részben bizottsági tisztviselők írták. Többek között arra a pontra is hivatkozott az uniós kvázialkotmányból, az EU alapszerződéseiből, ami szerint az Európai Bizottság tagjai „nem kérhetnek és fogadhatnak el utasításokat semmilyen kormánytól”. „Az egész karrieremet az Európai Unió megerősítésének szenteltem” – írta a biztos, aki korábban többek között a magyar kormány uniós képviseletét vezette. Értelemszerűen azokat az eredményeket emelte ki, amik kapcsolódtak a leendő területeihez, bővítési és szomszédságpolitikai biztosi időszakából is ilyen támogatásokkal példálózott, és egy külön bekezdést szentelt annak, hogy ekkoriban hogyan segítette az Európai Bizottság Ukrajnát. Várhelyi hangsúlyozta, hogy a  kritikus gyógyszerekből időnként kialakuló hiányok  ellen külön jogszabállyal veszi fel a harcot. Azt írta, „szándékomban áll támogatni” a dohányzás ellen  nemrég nyilvánosságra hozott uniós javaslat  végrehajtását, ami már a vendéglátóhelyek teraszain is tiltaná a dohányzást, ha a tagállamok elfogadják. Az oltások elleni álhírekkel szemben is fellépne. Nagyjából egy tucatszor emlegette a mentális egészséget, különösen a fiataloknál, amit az Európai Bizottság elnöke is kiemelt az  újraválasztása előtti programbeszédében . Az állatvédelem terén külön hangsúlyozta, hogy az uniós gazdálkodók versenyképességét meg kell őrizni, „a jövőbeni jogalkotásnak tükröznie kell ezt a célt”. Várhelyi a korábbi botrányai miatt  harcias meghallgatásra számíthat , de Tarr Zoltán, a legnagyobb, néppárti EP-frakcióhoz tartozó Tisza Párt delegációvezetője szeptemberben  arról beszélt : a magyar kormány amikor teheti, húzza az időt, és lehet, hogy erre nem kellene alkalmat adni új biztos jelöltetésével. Háttérbeszélgetéseink alapján ezzel a gondolattal nincs egyedül, ami segíthet, hogy Várhelyit átengedjék a képviselők. A  Politicóhoz  eljutott iratok alapján a szóbeli meghallgatás idejét is felosztották. A biztosok negyed órát kapnak a bemutatkozásra, a nyitó és a záró kört leszámítva a frakciók a méretükkel arányos mennyiségű időt kapnak. A meghallgatás után egy órával már meg is állapodnak a véleményükről, amit elküldenek a frakcióvezetők testületének, ezek alapján elvégzik a záró értékeléseket, de az eredményeket csak november 21-én teszik nyilvánossá egyszerre. Dönthetnek úgy, hogy további kérdéseket tesznek fel írásban vagy akár be is hívhatják a jelöltet egy újabb szóbeli körre. Címlapkép: Alain Rolland / Európai Parlament / Európai Unió ", "site": "https://telex.hu/rovat/kulfold"}
{"title": "\n        Tüntetők szirénája és bekiabálásai közepette tartották meg a Meseország-felolvasást\n       ", "body": "\nVasárnap délelőtt megtartották Budapesten, az Átriumban a felolvasást a Meseország Mindenkié! című kötetből, de a helyszínre szervezett tüntetés beszűrődő hangjai végigkísérték az eseményt. A tüntetést a rendőrség biztosította, de a felolvasás szervezői szerint intézkedniük kellett volna, hogy a tüntetők ne lehetetlenítsék el a programot. ( További friss híreinkért kattintson ide! ) A Meseország körül az elmúlt napokban nagy felháborodás alakult ki, mert a bírálói szerint a mesekönyv homoszexuális propaganda. Korábban  leültünk beszélgetni  a könyv szerkesztőjével és két szerzőjével arról, hogy mi a könyv valódi célja, és mit szólnak a fogadtatásához. Videónkat itt nézhetik meg újra: A mesematinét eredetileg közönség előtt tartották volna, de miután a rendőrség engedélyezte Budaházy György és testvére demonstrációját, a  szervezők úgy döntöttek , hogy üres nézőtérrel, online közvetítve bonyolítják le az eseményt. A tüntetők hangos tiltakozása azonban végül így is meg tudta zavarni a felolvasást. „Sziasztok, amint azt bizonyára halljátok, a rendőrség az ezredik felszólításra sem gondolja, hogy a kinti megafonos kántálás és sziréna nem lehetetleníti el az eseményt, és nem teljesítik korábbi ígéretüket, hogy leállítják a rendbontókat. Így még annyira sem tudjuk biztosítani a nyugodt mesehallgatást, mint hittük, az élőt nem lőjük ki, de lehet, hogy a gyerekeket inkább le kéne kapcsolni róla. A BRFK helyszíni vezetője nem hajlandó intézkedni, ezzel véleményünk szerint súlyosan jogsértően jár el, helló, jogállam” –  olvasható  a felolvasást szervező és közvetítő Nem tehetsz róla, tehetsz ellene Facebook-oldalán. Orbán Viktor épp vasárnap reggel volt a Kossuth rádió Vasárnapi Újság című műsorának vendége, és  többek között a Meseország-ügyről is beszélt . A miniszterelnök szerint „Magyarország a homoszexualitás tekintetében egy toleráns, türelmes ország. De van egy vörös vonal, amit nem lehet átlépni, és én ebben összegzem a véleményemet: hagyják békén a gyerekeinket”. A közvetítés  egyik videóján  visszanézhető-hallgatható, hogy az eseménybe kívülről erősen behallatszik a tüntetők szirénázása, kiabálása,  egy másikon  pedig maguk a tüntetők is láthatók-hallhatók az ajtón belülről. ", "site": "https://telex.hu/rovat/belfold"}
{"title": "\n        A Demokrata Párt irodájánál lövöldözött, 120 lőfegyvert és gránátvetőt is találtak nála\n       ", "body": "\nTerrorizmussal vádolják a férfit, aki a Demokrata Párt kampányirodájában kezdett lövöldözni Arizona államban – írja a  New York Times . A kampány hajrája miatt alapból is feszült stábból senki nem sérült meg, a 60 éves Jeffrey Michael Kellyt kedden fogták el. Miután átkutatták az otthonát, több mint 120 lőfegyvert foglaltak le nála. A szerencsén is múlt, hogy nem követelt áldozatokat Kelly támadása, a bíróság szerint tömeggyilkosságra készülhetett az otthonában talált fegyverek alapján. A lőfegyverek mellett gránátvetőt és lőszert is tartott a házban. A bíróság szerint ha nem veszik őrizetbe, Kelly veszélyt jelenthet a demokrata párt politikusaira. A férfi a Facebook-oldalán is rengeteg Demokrata Párt-ellenes bejegyzést osztott meg. Összesen háromszor volt lövöldözés a Demokrata Párt Temple városbeli irodájában, szeptember 13-án kezdődött a támadássorozat, később pedig szeptember 23-án is rálőttek az épületre. A legutóbbi eset október 6-án történt, ez után párt bezárta ezt az irodát. A bíróság mindhárom esetért Kellyt vádolja. ", "site": "https://telex.hu/rovat/kulfold"}
{"title": "\n        Venezuelai ellenzékiek kapják idén az Európai Parlament emberi jogi díját\n       ", "body": "\nA venezuelai demokratikus erők vezetője és a júliusi elnökválasztás ellenzéki jelöltje kapja a 2024. évi gondolatszabadságért járó Szaharov-díjat, írja a testület  közleménye . María Corina Machadót a venezuelai ellenzék elnökjelöltjeként választották meg 2023-ban az Egység Demokratikus Platform nevében, ám később a rezsim által ellenőrzött Nemzeti Választási Tanács kizárta. Edmundo González Urrutia diplomata és politikus – aki María Corina Machadót követte az Egység Demokratikus Platform jelöltjeként – elítélte, hogy a venezuelai kormány nem tette közzé az elnökválasztás hivatalos eredményét, és vitatta Nicolás Maduro kikiáltott győzelmét. González Urrutia szeptemberben elhagyta az országot, miután elfogatóparancsot adtak ki ellene. Roberta Metsola, az Európai Parlament elnöke csütörtökön az ülésteremben, a döntést meghozó Elnökök Értekezletének ülése után jelentette be a 2024-es gondolatszabadságért járó Szaharov-díj kitüntetettjeit. A közlemény emlékeztet rá: a képviselők a 2024. szeptember 19-én elfogadott állásfoglalásukban hangsúlyozták, hogy a nemzetközi választási megfigyelő missziók szerint a venezuelai elnökválasztás egyértelműen nem felelt meg a választási integritás nemzetközi normáinak. Elismerték Edmundo González Urrutiát az ország legitim és demokratikusan megválasztott elnökének, María Corina Machadót pedig a demokratikus erők vezetőjének. Az EP elítélte a választási csalást, valamint a demokratikus ellenzék, a venezuelai nép és a civil társadalom ellen elkövetett súlyos és szisztematikus emberi jogi jogsértéseket. (A szeptemberi állásfoglalás végszavazásánál  a jegyzőkönyv alapján  a Fidesz, a Tisza és a Mi Hazánk képviselői igent, a DK a szocialisták többségével együtt nemet nyomott.) A venezuelai kormány szerint a választásokat követő tüntetéseken 2400 embert tartóztattak le, és a nem kormányzati szervezetek 24 ember haláláról számoltak be. María Corina Machado továbbra is bujkál, míg Edmundo González Urrutia Spanyolországba menekült, ahol szeptember 7-én politikai menedékjogot kapott. Az EP a 2024. szeptemberi állásfoglalásában felszólította az EU-t, terjessze ki a venezuelai rezsim elleni szankciókat, az EU globális emberi jogi szankciórendszerén keresztül pedig célzott szankciókat alkalmazzon Nicolás Maduro és belső köre ellen. A választások előtt az EP sürgette a tagállamokat, hogy tartsák fenn a Maduro-rezsim ellen bevezetett szankciókat, és bírálta azt az alkotmányellenes döntést, amely megakadályozta, hogy olyan prominens politikai ellenzéki személyiségek, mint María Corina Machado, indulhassanak a 2024-es választásokon. A választás után az EU külügyi főképviselője is kiadott  egy nyilatkozatot , amit a Politico szerint elsőre a magyar kormány blokkolt, de a külügy álhírezéssel kísérve közölte, hogy csak „megvártuk a Venezuelából beérkező jelentéseket, majd azok tanulmányozása után csatlakoztunk az Európai Unió közös állásfoglalásához”. Később Szijjártó Péter külgazdasági és külügyminiszter is  személyesen egyeztetett  María Corina Machadóval, „az eddigieknél bátrabb, határozottabb és karakteresebb álláspontot” szorgalmazva az EU-tól, bár  tavaly  még egy üzleti küldöttséggel együtt járt Caracasban, mert „a magyar kormány úgy döntött, hogy újraépíti a kapcsolatait, az együttműködését Venezuelával, méghozzá gyorsan, az elsők között, hogy ebből hazánk minél többet profitálhasson”. A  VSquare  szerint az uniós nyilaktozatnál Győri Enikő EP-képviselő, volt spanyol nagykövet szorgalmazta, hogy a magyar állásponton változtassanak, nehogy konfliktus legyen a részben fideszes alapítású Patrióták Európáért frakción belül a spanyol Voxszal, de a lapnak nem erősítették meg, ennek volt-e szerepe a fordulatban. A Szaharov-díjra a Patrióták Európáért és a Mi Hazánkkal megalakult Szuverén Nemzetek Európája frakció is Elon Muskot jelölte, de a techmilliárdos  nem jutott a döntősök közé . A venezuelai ellenzékieket a – Tisza Pártot is tagjai közt tudó – jobbközép Európai Néppárt, valamint az euroszkeptikus Európai Konzervatívok és Reformerek frakciója indította az elismerésért. A gondolatszabadságért járó Szaharov-díjat az Európai Parlament 1988-ban alapította. Az Andrej Szaharov szovjet tudósról és politikai disszidensről elnevezett díjjal évről évre olyan személyeket és szervezeteket tüntet ki, akik, illetve amelyek sokat tettek az emberi jogok és az alapvető szabadságok védelméért. Tavaly az iráni „Nők, Élet, Szabadság” mozgalom  kapta a díjat . ", "site": "https://telex.hu/rovat/kulfold"}
{"title": "\n        A magyarok oroszpártiságáról beszélt a horvát védelmi miniszter, Szijjártó Péter berendelte a nagykövetet\n       ", "body": "\nBerendelték Horvátország nagykövetét pénteken a Külgazdasági és Külügyminisztériumba Ivan Anusic horvát védelmi miniszter közelmúltbeli kijelentései miatt. Az ügy előzménye, hogy Zoran Milanovic horvát államfő nem járult hozzá a kormány előterjesztéséhez, hogy Horvátország katonákat küldjön egy Ukrajnát támogató NATO-misszióhoz (NSATU), amely ukrán katonákat képez majd ki Németország területén. Ivan Anusic horvát védelmi miniszter felháborodott az államfő döntésén. A horvát parlamentben  arról beszélt , hogy Kelet-Horvátországból érkezve ő megtapasztalta, milyen politikát folytat Magyarország a horvát Baranyában, Eszéken. Szerinte Magyarország megkérdőjelezi Horvátország területi egységét, és el akarja foglalni Eszéket. Azt is mondta, hogy szerinte Magyarország a saját Nagy-Magyarország-politikája miatt nem vesz részt a NATO művetetében, és ezért nem támogatja a NATO-t és az EU-t sem. Két nappal később pedig azt is mondta, hogy a katonai szerepvállalás elmaradásával Horvátország az Oroszországot és Putyint nyilvánosan támogató Szerbia és Magyarország oldalára kerülne. Szijjártó Péter egy pénteki sajtótájékoztatóján azt mondta, hogy Magyarország a lehető legjobb kapcsolatra törekszik minden szomszédjával, így Horvátországgal is. „Éppen ezért is volt váratlan, hogy a horvátok védelmi minisztere mintha új sportágat választott volna, és ez a magyarok inzultálása lenne. Ennek nem volt előzménye, ezért is engedtük el a fülünk mellett az első megjegyzését a miniszter úrnak, de a másodikat már nem voltam hajlandó” – fogalmazott a külgazdasági- és külügyminiszter az MTI beszámolója szerint. „Én azt kérem tisztelettel a horvát kormánytól, hogy a jól láthatóan meglévő éles belpolitikai vitáikba a köztársasági elnökükkel ne rángassanak be minket” – folytatta, és arról is beszélt, hogy Magyarországnak semmi köze a horvát kormány és a horvát államfő vitájához. „Ezt rendezzék el egymás között, és ennek leple alatt ne inzultálják Magyarországot a jövőben. Azt hiszem, hogy a kétoldalú kapcsolataink nem teszik indokolttá, hogy minket ebbe a vitába ők belevonjanak.” A minisztérium közleménye szerint Mladen Andrlic horvát nagykövetet a területért felelős helyettes államtitkár fogadta a Külgazdasági és Külügyminisztériumban.   Ez a cikkünk  ide kattintva  angol nyelven is olvasható a Telex English oldalán. Nagyon kevés az olyan magyarországi lap, amelyik politikától független, és angol nyelvű híreket is kínál. A Telex viszont ilyen, naponta többször közöljük minden olyan anyagunkat angolul is, amelynek nemzetközi relevanciája van, és az angolul olvasó közönségnek is érdekes lehet: hírek, politikai elemzések, tényfeltárások, színes riportok. Vigye hírét  a Telex English rovatnak ,  Twitterünknek  és  angol nyelvű heti hírlevelünknek  az angolul olvasó ismerősei között! ", "site": "https://telex.hu/rovat/belfold"}
{"title": "\n        Orbán: Toleránsak vagyunk a homoszexuálisokkal, csak hagyják békén a gyerekeinket\n       ", "body": "\nOrbán Viktor miniszterelnök vasárnap reggel a Kossuth rádió Vasárnapi újság című műsorának  vendége volt , ahol többek között a koronavírus-járvány állásáról, az uniós jogállamisági vitáról és az elmúlt napokban nagy visszhangot kapott Meseország című mesekönyvről is beszélt. Koronavírus: Elegünk van a vírusból Nehéz időszak előtt állunk, mert „nekünk már elegünk van a vírusból, de a vírusnak nincs elege belőlünk”, gyorsabban fertőz, mint korábban. Amíg nincs vakcina, addig a főszerep a védekezésé, amely lépcsőzetes, ahogy nehezedik a helyzet, úgy nyitnak meg újabb és újabb kórházakat, és állítanak az ágyak mellé újabb és újabb orvosokat, ápolókat, de „tudjuk tartani a lépést” – mondta Orbán Viktor az MTI összefoglalója szerint.         Orbán Viktor a Kossuth rádióban 2020. október 4-én.Kép: Orbán Viktor Facebook-oldala A miniszterelnök azt mondta, a matematikusok a valószínűsíthető legmagasabb terhelésnek azt tartják, ha egyszerre 200 ezer ember fertőzött az országban, akik közül 16 ezren szorulhatnak kórházi kezelésre és 800-1000 ember lélegeztetőkészülékre. A kormány 400 ezer ember egyidejű megfertőződésével számolja a csúcsterhelést, amihez 32 ezer kórházi ágy és megfelelő számú orvos, ápoló szükséges, akiket vezényelni kell, ezért az ő életük ma rendkívül nehéz, „köszönettel tartozunk nekik” – mondta. Beszélt az  orvosok béremeléséről és a hálapénz kivezetéséről  is. A koronavírus-járvány második hullámáról, a védekezés lépéseiről és hiányosságairól ebben a cikkünkben olvashatnak hosszabban. Jogállamiság: a Rákosi-rendszer szelleme Orbán beszélt az Európai Bizottság által szerdán közzétett jogállamisági jelentéséről is, amely több ponton elmarasztalta Magyarországot. A jelentés kiadása után Katarina Barley, az Európai Parlament német alelnöke is beszélt a témáról, a Deutschlandfunk azt írta, Barley szerint kell éheztetni pénzügyileg az olyan tagállamokat, mint Lengyelország és Magyarország, mert ezekben az országokban a jogállami elvek megsértése nem korlátozódik egyedi, elszigetelt esetekre, hanem rendszerszerű. Később Barley  azt mondta, rosszul idézték a szavait , ő nem Magyarország, hanem Orbán Viktor kiéheztetéséről beszélt, és a lap el is ismerte a hibát. Orbán szerint a magyar és a lengyel tiltakozás után „egész egyszerűen tökfilkónak, gyengeelméjűnek néztek minket, és azt mondták, nem is a nő mondta (...), mi meghamisítottuk. A Rákosi-időkben láttunk ilyet, amikor önkritikát gyakorolva nyilvánosan megtépték az ingjüket: nem a politikus volt a hibás, hanem mi”. Az uniós jogállamisági és pénzügyi vitákról itt írtunk bővebben. Meseország: toleránsak vagyunk, de hagyják a gyerekeinket Arról az új mesekönyvről is szó esett, amelyet az elmúlt napokban az a vád ért, hogy homoszexuális propagandát akar a gyerekekre tukmálni. Orbán szerint a homoszexualitás megítéléséhez kapcsolódó viták szövevényesek. Magyarországon vannak jogszabályok, amelyek a homoszexualitásra vonatkoznak, ezek alapját „egy rendkívül toleráns és türelmes megközelítés adja, tehát a magyarok türelmesek ezzel a jelenséggel szemben, sőt a magyarok olyan türelmesek, hogy az ilyen típusú provokatív demonstrációkat (...) is jól viseljük. Magyarország a homoszexualitás tekintetében egy toleráns, türelmes ország. De van egy vörös vonal, amit nem lehet átlépni, és én ebben összegzem a véleményemet: hagyják békén a gyerekeinket” – mondta. A Meseország valódi céljáról és a fogadtatásáról ebben a videóban beszélgettünk a szerzőkkel. ", "site": "https://telex.hu/rovat/belfold"}
{"title": "\n        A győri Fidesz egyelőre egy alpolgármestert engedett az ellenzéki városvezetőnek, őt meg is választotta\n       ", "body": "\nKét héttel  az alakuló ülés  után, ahol csak a polgármester tette le az esküjét és nem sikerült sem alpolgármester(eke)t, sem bizottságokat választani, másodszor ült össze a fideszes többségű győri közgyűlés. Az ellenzéki Pintér Bence polgármester hiába szeretett volna három helyettest maga mellé, a többségi Fidesz-KDNP frakció Kósa Roland személyében egyelőre egy alpolgármestert szavazott meg, de megnyílt a lehetősége egy másodiknak is. Háttértárgyalások után elfogadták a szervezeti és működési szabályzatot, aztán személyeskedésekkel tűzdelt, több órás vita következett. Győrben két hete tartották az új képviselő-testület alakuló ülését, élén Pintér Bencével, aki civil színekben, ellenzéki támogatással  nyert  júniusban a fideszes Dézsi Csaba Andrással szemben. Győr nem akarta Dézsit a polgármesteri székben tartani, de a jobboldali szavazóbázis kétharmados többséget biztosított a közgyűlés új Fidesz-KDNP frakciójának. A mostani helyzetért a régi testület – ami szintén fideszes többségű volt – felel.  Az előző ciklus utolsó, viharos közgyűlésén  ugyanis olyan szervezeti és működési szabályzatot ( szmsz ) fogadott el, ami szinte minden lényeges jogkört kivett Pintér Bence kezéből. Ennek jogszerűségét vitatja az érintett, ezért  a kormányhivatalhoz és az Alkotmánybírósághoz  fordult. A  csorbítások  közé tartozik az is, hogy a 2002-től egészen mostanáig élő szokásjogot felrúgva, három, illetve négy helyett csak egy, társadalmi megbízatású alpolgármestert vehet maga mellé. Legutóbbi cikkünkben, amely azt ecsetelte, hogy  valóban nonszensz-e, ha Győrnek egyetlen alpolgármestere lesz , Pintér Bence még azt nyilatkozta, hogy fenntartja az igényét két belsős és egy külsős alpolgármesteri helyre, és nyitott arra is, hogy a három hely egyikét a Fidesz-KDNP delegáltja foglalja el. Fekete Dávid, a Fidesz-KDNP frakcióvezetője erre azt mondta: ha Pintér „talál olyan további személyt, akiben konszenzus van közöttünk, nem zárkózunk el egy második alpolgármester megválasztásától sem”. A pénteken elfogadott szmsz erre már lehetőséget ad, jöjjenek a részletek. A  22 fős közgyűlésben  14 mandátuma van a Fidesz-KDNP-nek. A másik oldalon a polgármester mellett a helyi ellenzéki összefogásnak (TSZV – LMP–Zöldek – Momentum – MSZP) összesen 3 képviselője, a Borkaival Közösen a Jövőnkértnek 2, a Szentiváni Civileknek és a Civilek Győrért egyesületeknek 1-1 tagja ül az új testületben. Tárgyalások a háttérben A pénteki közgyűlés – legalábbis az eleje – már nem volt annyira viharos, mint az előző kettő. Ennek hátterében az elmúlt hetek tárgyalásai állnak, ezekre Pintér Bence és Fekete Dávid is utalt. Pintérnek azért többször odaszúrt a jobboldali frakció, a fideszes Borsi Róbert például felhánytorgatta azokat a Facebook-posztokat, amelyekben az új polgármester „puccsról”, „bosszú szmsz-ről”, „ellehetetlenítéséről” írt. A közgyűlésen kiderült, hogy több ponton sikerült elmozdulni az egy hónapja elfogadott szmsz-ben – nyilvánvalóan olyan irányba, ami a polgármester jogköreiből visszaad –, ezért döntő többséggel (mindössze egy tartózkodással) a teljes testület végül rábólintott az új működésére.         Fekete Dávid, a Fidesz-KDNP frakcióvezetője – Fotó: Sudár Ágnes/Telex Azt tudni kell, hogy így is jelentősen változik a hivatali rend, sokkal több feladat és hatáskör jut a bizottságoknak, ez a polgármesteri dolgozók munkarendjét is átszabja. A győri aljegyző bejelentette, hogy emiatt (is) egyeztetni fog a munkatársakkal. A vitának azért érdekes pontja volt, amikor Fekete Dávid emlékeztette Pintér Bencét arra, hogy a Fidesznek lett volna javaslata olyan, a polgármester oldalán álló személyre, akit el tudtak volna ők is fogadni második alpolgármesternek, de a városvezető ezt az elképzelést nem támogatta. Pintér viszont emlékeztette a frakcióvezetőt arra a szokásrendre, hogy általában a polgármester választja meg a helyettesét, akivel együtt szeretne dolgozni, nem pedig egy másik frakció. A lényeg, hogy Győr két pontban mostantól eleget tud tenni a törvényi kötelezettségének: van elfogadott működési szabályzata és alpolgármestere is. Az első csontváz? A Győri Térségfejlesztési és Projektmenedzsment (GYTP) Kft. új ügyvezető igazgatójának kinevezésekor a frissen megválasztott Kósa Roland alpolgármester vázolta a kft. helyzetét. Szerinte 2022-től veszteséget termel a cég, ennek ellenére bált rendeztek tavaly – mintegy 40 millió forintért – és nagyobb értékű autókat bérelnek. Az első féléves kimutatás alapján mínusz 150 millió forintnál tart a GYTP, két PR-ost és ugyanennyi marketingest foglalkoztatva, de a honlapon a legfrissebb bejegyzés 2023-as. Előbb Győr korábbi aljegyzője, aki nem sokkal később a GYTP ügyvezetője lett, majd Fekete Dávid is reagált Kósa szavaira, merthogy szerintük a számok önmagukban nem adnak magyarázatot egy cég teljesítményére. A GYTP bevételei abból származnak, hogy szolgáltatást nyújt nemcsak Győrnek, hanem más megrendelőknek (településeknek), pályázatok menedzselésében elsősorban. A bevétele is nyilvánvalóan a megrendelésektől függ, szerepe nagyon fontos. A végén robbant Az első éles közgyűlés tűpontosan megrajzolta az erőviszonyokat, mert bár az előterjesztések döntő többséggel mentek át, a közgyűlésben markáns többségben lévő, nagyobb képviselői tapasztalattal rendelkező fideszes poltikusok többször kioktatták vagy figyelmeztették a friss városvezetést. Dézsi Csaba András volt polgármester a vitákból szinte a végig kimaradt, a végén, a marcalvárosi kiserdő vitájában kért szót. A kérdés itt az, hogy az erdő 2,5 százalékán épülhet-e idősotthon – az előző közgyűlés ezt támogatta. Ha védetté teszik ezt a kis részt is, amit Pintérék szorgalmaznak, akkor a beruházás ott biztosan meghiúsul. Egyelőre még csak a folyamat elindításáról van szó. A Fidesz-frakció azt követelte Pintértől, hogy mondjon egy másik helyet, ahol épülhet hasonló formában, külső forrásból egy ilyen otthon, ha a kiserdőnél nem lehet. Dézsi Csaba András a hosszúra elnyúlt vitában felkészületlennek, tájékozatlannak, krónikus hazudozónak nevezte utódját, majd felszólította, hogy álljon neki valóban dolgozni.         Dézsi Csaba András volt polgármester egyszer szólalt fel, akkor kemény szavakat mondott az utódjának – Fotó: Sudár Ágnes/Telex Pintér Bence szerint „hirtelen nagyon sokan elkezdtek aggódni az idősellátásért”, csakhogy ugyanők ezt korábban nem oldották meg. „Mi szeretnénk ezt a kérdést is megoldani, választási programunk része volt. A győriek tudják, hogy ki mond igazat” – mondta az új városvezető. A közgyűlés csaknem négy óráig tartott, ilyenre évek óta nem volt példa, a személyes üzengetések arányaiban a többszörösére rúgtak, mint a szakmai hozzászólások. És megtörtént az is egy funkció- és vezetői személycsere okán, hogy a polgármester és a mögötte álló kisebbségi frakció ellenkezése ellenére a jobboldal behozta az előterjesztést, el is fogadtatta a testülettel, de Pintér Bence élt a vétőjogával. Ezért ezt a kérdést novemberben újra kell tárgyalni. ", "site": "https://telex.hu/rovat/belfold"}
{"title": "\n        Országszerte károkat okozott a viharos időjárás\n       ", "body": "\n    A Katasztrófavédelem szerint a viharos időjárás 110 helyen okozott károkat, a legtöbb problémát a fakidőlések, ágleszakadások okozták, írja az MTI.\n   \n(Itt olvashatja a Telex  legfrissebb híreit ) A katasztrófavédelemnek a legtöbb beavatkozást az ország nyugati részén kellett elvégeznie. Mukics Dániel, a Katasztrófavédelem szóvivője azt mondta, az erős szél olyan károkat okozott, mint például A Nógrád megyei Jobbágyiban, ahol kidöntött egy fenyőfát. A fa leszakította az áramvezetéket, közel 800 ember maradt áram nélkül; vagy a Tolna megyei Gyulajban, ahol lakóházakat rongált a szél, egyet lakhatatlanná is tett.  ", "site": "https://telex.hu/rovat/belfold"}
{"title": "\n        Egy év alatt 1,6-ról 2,6 millió forintra emelkedett a közmédia hírigazgatójának fizetése\n       ", "body": "\nHatályban tartotta a Kúria azt a bírósági ítéletet, ami alapján a DK nyilvánosságra hozta, mennyit keresnek a közmédia vezető dolgozói, jelentette be Kálmán Olga, a DK országgyűlési képviselője a Facebookon közzétett  videójában . Kálmán Olga azt mondta, hogy a párt adatigényléséből az derül ki, hogy a 2022 és 2023 között – miközben az adatigénylési per zajlott – átlagosan 15 százalékos fizetésemelést kaptak a közmédia vezető arcai. A DK képviselője a videóban felsorolta, hogy ki mennyit keres, ez alapján: a  hírhamisítóként  elhíresült Papp Dániel, az MTVA vezérigazgatója havi bruttó 3,5 millió forintot keresett 2022-ben, az ő legfrissebb fizetését nem küldte el az MTVA, Németh Zsolt hírigazgató bérét 2022 és 2023 között 1,6 millióról 2 millió 690 ezer forintra emelték, Nagy Katalin, aki most brüsszeli tudósító, forintban számolva 2 millió 280 ezer forintot keres, de euróban kapja a fizetését, Meszes Boglárka híradós 1 millió 521 ezer forintot keres, A  közmédia riportere,  Császár Attila havi bruttó 1 millió 470 ezer forintot keres. Lánczi Tamás 2 millió 450 ezer forintot keresett, de most már a Szuverenitásvédelmi Hatóságot vezeti. Siklósi Beatrix pedig havi 1,9 millió forint fizetést vesz fel. A DK azután perelte ki a közmédia vezető arcainak fizetését, hogy az MTVA először üzleti titokra hivatkozva elutasította a bérlista kiadását. Az adatokhoz  közérdekű adatigénylési per  révén jutott hozzá a párt, a bíróság tavaly október elején  mondta ki jogerősen is, hogy az MTVA-nak ki kell adnia, mennyit keresnek a közmédia dolgozói.  Most a Kúria is azt mondta ki, hogy ezek közérdekű adatok. ", "site": "https://telex.hu/rovat/belfold"}
{"title": "\n        Nyomozza a rendőrség, hogy tényleg fekvő hajléktalanokat fújtak-e le paprikaspray-vel az az erzsébetvárosi közteresek\n       ", "body": "\nIsmeretlen tettes ellen indított nyomozást a Budapesti Rendőr-főkapitányság egy csütörtök este Budapest VII. kerületében történt incidens miatt, melyben egy szemtanú állítása szerint négy közerület-felügyelő előzetes figyelmeztetés nélkül fújt le több hajléktalant paprikaspray-vel. A  Facebookon terjedő beszámoló  alapján a földön fekvő hajléktalanokat lefújó négy ember végül csak a szemtanú erőteljes fellépése miatt távozott a helyszínről.         Fotó: Facebook A bejegyzés szerint a négy személy október 1-jén, nem sokkal este 11 után jelent meg a Deák Ferenc tér melletti Madách Imre utcában egy sárga villogót használó autóval. A leírás alapján ebből kiszállva odasétáltak az autók mögött alvó hajléktalanokhoz, és figyelmeztetés nélkül lefújták őket paprikaspray-vel, majd elmentek a helyszínről. A szemtanú beszámolója szerint ekkor a környező vendéglátóipari egységek munkatársai vizespalackokkal siettek az áldozatok segítségére, hogy ki tudják mosni a paprikaspray-t a szemükből. Pár perc múlva az elkövetők újra visszatértek, és állítólag csak a szemtanú erőteljes fellépésének köszönhetően távoztak autójukkal a helyszínről. Később egy másik szemtanú is jelentkezett, aki lefotózta a szóban forgó autót – ezen a kép alapján Erzsébetváros Rendészeti Igazgatóságának címere látható. A bejegyzés alapján az incidenst több helyre is bejelentették, melyre válaszul a VII. kerületi önkormányzat kabinetirodája azt írta, hogy kivizsgálják az esetet, a rendőrség pedig foglalkozni kezdett az üggyel. Mi is kerestük a Budapesti Rendőr-főkapitányságot, kérdésünkre pedig azt a választ kaptuk, hogy valóban folyik nyomozás, miután egy nő 2020. október 1-jén 23 óra körül elektronikus úton feljelentést tett az ügyben. Mint írták, ez alapján Budapest VII. kerületében, a Madách Imre utcában egy autóból közterület-felügyelők szálltak ki, közülük az egyik lefújt egy földön fekvő embert. A BRFK nyomozói az ügyben a bejelentő személyt hallgatták ki tanúként, ennek nyomán pedig hivatalos eljárásban elkövetett bántalmazás bűntett gyanúja miatt indult nyomozás ismeretlen tettes ellen. Ez jelenleg is folyamatban van, ezért a nyomozás érdekeire való tekintettel bővebb információt nem kívántak adni. Annak tisztázása, hogy hány személy sérelmére követtek el bűncselekményt a nyomozás feladata – tették hozzá. Az ügyben megkerestük Erzsébetváros Rendészeti Igazgatóságát, illetve a VII. kerületi önkormányzatot is. Az önkormányzattól azt a választ kaptuk, hogy az incidensről lakossági bejelentés alapján tudnak, annak pontos dinamikáját azonban nem ismerik. A bejelentést követően, pénteken délelőtt a kerületi polgármester, Niedermüller Péter utasította az Erzsébetvárosi Rendészeti Igazgatóság vezetőjét, hogy haladéktalanul vizsgálja ki az ügyet. Az információk begyűjtése megkezdődött, a jelentést hétfőn délelőttre várják, de „ameddig nem látunk világosabban az ügyben”, nem tudnak pontosabb információval szolgálni. Erzsébetváros Rendészeti Igazgatósága vasárnap küldte el válaszát, megerősítették, hogy „a szóban forgó esetben az Erzsébetváros Rendészeti Igazgatóság munkatársai intézkedtek”. Azt is írták, hogy az intézkedés kivizsgálása folyamatban van, melynek eredményét megküldik a Rendőrségnek. ", "site": "https://telex.hu/rovat/belfold"}
{"title": "\n        Karácsony: A budapesti olimpiáról szóló gondolkodáshoz új alapokra kell helyezni a főváros és a kormány viszonyát\n       ", "body": "\nTörténelmi jelentőségű városfejlesztés lehetőségét nyújtja a fővárosnak egy budapesti olimpia megrendezése – mondta Karácsony Gergely főpolgármester pénteken egy sajtótájékoztatón a Városházán. Szerinte a sportinfrastruktúra gyakorlatilag teljesen, de a városinfrastruktúra még nem áll készen arra, hogy Budapest olimpiát rendezhessen. Kiemelte ugyanakkor, hogy egy a városnak előnyös koncepció kidolgozása esetén is meg kell majd kérdezni a budapestieket, hogy akarják-e, hogy olimpiát rendezzenek a fővárosban. Elmondta, javaslatot tesz a Fővárosi Közgyűlésnek, hogy a jövő heti ülésén foglaljon állást arról, hajlandó-e leülni beszélgetni a budapesti olimpia rendezésének lehetőségeiről a Magyar Olimpiai Bizottság (MOB) és a Magyar Paralimpiai Bizottság (MPB) képviselőivel. „Nem arról kell döntenie a közgyűlésnek, hogy akar-e olimpiát, hanem, hogy akar-e együttműködni a MOB-bal, hogy ennek a lehetőségét megvizsgálja” – mondta Karácsony, aki kiemelte, hogy a közgyűlés döntése csak a folyamat kezdetét jelentené. Arról is beszélt, hogy bármilyen koncepció kidolgozásához „új alapra kell helyezni a Fővárosi Önkormányzat és a kormány viszonyát”. Azért is tartja ezt fontosnak, mert a kormány a mai napig nem teljesítette azokat az ígéreteit, amiket tett a főváros felé a budapesti atlétikai világbajnokság rendezésekor. Itt kiemelte például az eddig nem megvalósult Diákvárost, de az Egészséges Budapest programot is, amelynek megvalósítására a főváros csak a beígért támogatások felét kapta meg. Problémásnak tartja azt is, hogy jelenleg nincs a kormánynak budapesti ügyekért felelős minisztere, akivel lehetne egyeztetni, így a budapesti ügyekkel kapcsolatban csak az egyes szakminisztériumokhoz tud fordulni a fővárosi önkormányzat. Karácsony szerint nagyon sok előnye származhatna Budapestnek egy olimpia rendezéséből. Egy a sportesemény után is használható olimpiai falu például enyhíthetne a fővárosi lakhatási válságon, de az olimpia rendezéséhez szükséges infrastruktúra-fejlesztések megvalósítása is jó lenne a városnak. A főpolgármester azt mondta, csak olyan koncepció kidolgozását tudja elképzelni, amely egy zöld és szolidáris Budapest érdekeit szolgálja. „Nekünk, városvezetőknek az olimpia egy eszköz egy nagyobb cél érdekében” – mondta. Ha előnyös koncepciót is tud kidolgozni majd a kormány, a főváros, a MOB és az MPB, ő akkor is megkérdezné a budapestieket, hogy akarják-e az olimpiát a városukba. Ehhez Karácsony szerint talán nem is közjogi, hanem politikai értelemben vett népszavazás megrendezésére lehet szükség, leginkább akkor, ha a népszavazási törvénynek nem lehet eleget tenni. Karácsony Gergely csütörtökön  posztolt arról  a Facebookra, hogy a MOB és az MPB felkérte a fővárosi önkormányzatot, hogy vegyen részt egy jövőbeli „budapesti olimpia megrendezésére irányuló gondolkodásban”. Karácsony azt írta, hogy a felkérést a Fővárosi Közgyűlés  elé terjeszti , és meghívja a közgyűlés ülésére Gyulay Zsoltot, a MOB elnökét, de Szabó Lászlót, az MPB elnökét is. A főpolgármester közölte, javasolni fogja a közgyűlésnek, hogy a főpolgármester és a frakciók vezetői együtt vegyenek részt a MOB-bal való közös gondolkodásban. A Nemzetközi Olimpiai Bizottság (NOB)  közleménye szerint  „partnerséget javasolnak Budapestnek”. Az úgynevezett „Tájékozódási Folyamat” célja, hogy a NOB és az érdeklődő fél közösen megvizsgálja, megvalósítható-e az ország/város saját adottságaihoz és olimpiától független fejlesztési terveihez igazodó, a fenntarthatóságon alapuló, a házigazda és a nemzetközi olimpiai mozgalom számára egyaránt előnyös olimpia. A Tájékozódási Folyamat nem konkrét időpontban való olimpiarendezésre irányul („non edition specific”), az abban való részvétel nem minősül olimpiára való jelentkezésnek, illetve nem jár semmilyen kötelezettségvállalással („non comittal”). „Abban is egyértelmű a véleményem, hogy az olimpiarendezés feltételeinek ismeretében a budapestieket meg kell kérdezni majd arról, hogy szeretnének-e a városban olimpiát. Ahhoz viszont, hogy eljuthassunk idáig, az szükséges, hogy a város megválasztott képviselői részt vegyenek a tervek kidolgozásában. Erre fogom kérni őket a Közgyűlés jövő heti ülésén” – írta Karácsony a csütörtöki posztjában. ", "site": "https://telex.hu/rovat/belfold"}
{"title": "\n        Közönség nélkül, online tartják meg a Meseország Mindenkié! mesematinét\n       ", "body": "\nVasárnap délelőtt Szalai Kriszta színésznő és Őrsi Gergely II. kerületi polgármester felolvasást tartott volna a botrányt kavaró Meseország Mindenkié! című kötetből az Átriumban. A mesematinéra kétszeres volt a túljelentkezés, végül azonban mégis közönség nélkül tartják meg, olvasható a Nem tehetsz róla, tehetsz ellene  Facebook-bejegyzésében . Kattintson ide a legfrissebb hírekért! Mint írják, azért döntöttek úgy, hogy a felolvasást közönség nélkül, online közvetítéssel rendezik meg, mert Budaházy György és testvére demonstrációt jelentett be a helyszínre, amit Budapest rendőrfőkapitánya befogadott, csak annyit kért, hogy a helyszín egy kapualjjal messzebb legyen, mint az Átrium. A szervezők szerint ezután nem volt más választásuk: „természetesen fel sem merül, hogy kisgyerekeket ordas eszméket kántáló, kirekesztő szövegeket skandáló szélsőségesek felhergelt csoportjával állítsunk szembe, bízva a – jogi főosztályvezető által megígért – hatékony rendőri intézkedésben, ami majd visszamenőleg kitörli a gyerekeket ért traumát. Az eseményt megtartjuk, de gyerekek nélkül, az üres Átriumban, aki szeretné, online követheti. Nem a mi szégyenünk, hogy így alakult.” Az eseményen végül nem vesz részt Őrsi Gergely sem, mert a mesekönyv ellen petíciót indító Citizengo arra buzdította az embereket, hogy árasszák el a II. kerületi polgármestert minden lehetséges csatornán tiltakozó levelekkel és telefonhívásokkal. Ennek hatására nagyjából négyszáz üzenetet kapott Őrsi Gergely, aki végül annak érdekében, hogy a matiné ne legyen politikai hadszíntér, lemondta a szereplést. Nézze meg a sikerlista élére került mesekönyv szerkesztőjével és két írójával készült videónkat: ", "site": "https://telex.hu/rovat/belfold"}
{"title": "\n        „Szerette, ha Monsignorénak szólítják a plébánián” – lemondott a püspöki kar titkára\n       ", "body": "\nA Magyar Katolikus Püspöki Konferencia (MKPK) elfogadta Tóth Tamás titkár lemondását, miután Tóth két napja bejelentette, hogy lemondana a tisztségről, tudta meg a Telex. Az MKPK Tóth döntését nem indokolta. A Válasz Online pénteken  röviden írt arról , hogy Tóth benyújtotta felmondását. Ezután kerestük Sebő Balázst, az MKPK sajtóreferensét is, aki arról tájékoztatott minket, hogy „minden változásról beszámolnak a szokásos módon”. Kerestük Tóth Tamást is a titkárságán, de ott ránk rakták a telefont, mondván, nem kommentálják az értesüléseket. Az egyházon belüli forrásainktól ekkor annyit tudtunk meg: teljes a hírzárlat, de a felsőbb vezetők körében egy ideje világos álláspont, hogy Tóthnak mennie kéne. Ki az a Tóth Tamás? Tóth Tamás neve az elmúlt időszakban  került a hírekbe , amikor kiderült: egyre több, egyházon belüli kényes ügyben érintett. „Ha volt valami zűrös ügy, azt általában ő simította el. Ha valaki lebukáshoz közeledett, volt, hogy Tóthnak szólt” – mondták belső forrásaink Tóth Tamás egyházi ügyeiről. Az egyházon belül „köztudott volt az is, hogy Tóth tartja a kapcsolatot az egyház és a kormány között”. Erről az ellenzék az elmúlt időszakban próbálta egyébként kérdezni  a parlamentben Semjén Zsoltot , de ő csak azt a szűkszavú választ adta a DK-s Vadai Ágnes írásbeli kérdésére, hogy „tájékoztatom, a papsággal, lelkészekkel való kapcsolattartás a munkám része”. Tóth politikai szerepéről kapcsolataink úgy fogalmaztak, a titkár „tudta mindig, milyen váltót hova kell állítani”. Vadai második kérdésére Semjén  azt írta : olyan kapcsolatot ápol Tóth Tamással, „amilyet helyes”. Az úgynevezett botrányai azonban az elmúlt időszakban Tóthot is utolérték: a titkárral, mint forrásaink mondják, „volt korábban is baj, de most ez égett a körmére”. A problémák ott kezdődtek, amikor a Válasz Online Bese Gergő atya szexbotrányairól, illetve az egyházmegye más ügyeiről szóló cikke után a kecskeméti-kalocsai egyházmegye közleményt adott ki. Ebben Bábel Balázs, kecskeméti-kalocsai érsek nevében az egyházmegye azt írta, hogy a „Kalocsa-Kecskeméti Főegyházmegye megdöbbenéssel értesült arról, hogy egyes sajtótermékek újságírói a főegyházmegyében a hatályos egyházjog és a vonatkozó szentszéki rendelkezések szerint zajló, gyermekvédelmi ügyben indult vizsgálat kapcsán, annak lezárulta előtt olyan állításokat is közölnek, amelyek tévesek, az eljárás hitelességét veszélyeztetik.” Később azonban Bábel Balázs lapunkhoz is eljutó belső leveléből kiderült: ezt a közleményt nem ő írta, mert éppen beteg volt. Bábel ebben  a levélben azt írta , ő nem biztos, hogy úgy fogalmazott volna, ahogy az a közleményben áll. Mint később kiderült, a levelet Tóth Tamás rakta össze: erről Bábel a  Válasz Online-nak  úgy fogalmazott, hogy „ez a közlemény az ő és H. Róbert [Bábel leírja a teljes nevet – a szerk.) védelmében íródott”. A Fidesz-közeli pap és a titkár Bábel a levélben arra a H. Róbertre gondolt, akinek ügye a Bese Gergő atyát érintő cikk után derült ki. A katolikus egyházat érintő ügyek közül Beséének lett a legnagyobb a sajtóvisszhangja, mert ő áldotta meg a Karmelitát és a Megafont is. Emiatt került viszont elő két, ennél  súlyosabb ügy is : R. Gábort és egy másik papot, H. Róbertet is azzal vádolják, hogy gyerekeket zaklathattak. R. Gábort egy éve mentette fel az egyház,  szeptember 23-án pedig bíróság elé is állt . H. Róbert ellen is  eljárás  indult. Mint a Válasz Online  írja , a korábban a kalocsai egyházmegyében dolgozó, pedofilgyanúba keveredett H. Róbert ügyében tanúként is kihallgatták már Tóthot. Tóthnak és H.-nak szoros kapcsolata volt az egyházon belül. H. Róbert plébánosi munkáját is segítette Tóth  kisegítő lelkészként , ráadásul egyházi vélemények szerint Tóth az általa vágyott érseksége esetén H. Róbertnek is adott volna pozíciót. Bábel a közlemény után maga is azt mondta, hogy Tóth „barátságból adódóan védte” H. Róbertet. H. Róbert helyet kapott a Tóth által koordinált pápalátogatáson a szentmise szervezői között is. Mint a Népszava  írja , emellett H. Róbert közel állt a kormányhoz: többször mutatkozott fideszes politikussal közös képeken, 2017-ben kitüntetést is kapott a kormánypárti vezetésű Kecskeméttől. A kampányhajrában a templomban is szót adott a Fidesz helyi jelöltjének, 2023-ban pedig a H. Róbert plébániájára bejegyzett Kecskemét-Széchenyiváros közösségépítő Egyesület is több mint 100 millió forint állami pénzt kapott család- és ifjúságvédelmi programjára. Mint a lap írja, a szervezet kapott 75 millió forintot is a Kulturális és Innovációs Minisztériumtól szexuáledukációs felvilágosító képzésre. H. Róbertre először amiatt érkeztek panaszok az egyházmegyében, hogy „sokat látják őt egy fiúval”. Ezután pedofilgyanú miatt tettek bejelentést vele szemben az egyházban: ezután indult egyházi, majd rendőrségi vizsgálat is. A pontot az i-re Bábel érsek eheti levele tette fel. Ebben felfedett egy újabb belső botrányt az egyházon belül. B. R. atya az egyházmegye egyik településén volt plébános. Ez a plébános 2020-ban kereste meg Bábelt azzal, hogy „ azonnal helyezzem el a plébániáról, mert őt a »cigányok üldözik «”. Mint Bábel levelében írta, ezután „felajánlottam neki több helyet az egyházmegyében, de mindre azt mondta, hogy ott is utolérik. Rövid időn belül jelentkezett, hogy Dr. Tóth Tamás titkár úr elhelyezte őt a szeretetszolgálatnál, amibe én beleegyeztem, sőt kérésre szolgálatát meghosszabbítottam.” A plébánián egy új atya követte B. R.-t, akit Bábel levele szerint megkeresett ekkor „egy cigány ember, aki először csak kéregetett”, majd azt mondta, hogy az előző pap (B. R.) fizetett neki bizonyos szexuális szolgáltatásokért. Bábel levele szerint addig nem történt feljelentés az ügyben az érsekségen, de azóta kitudódott a dolog: miután Bábel úgy látta, nemcsak pletykákról van szó, előzetes kivizsgálást kezdtek, amely most is tart – írja. Mint forrásainktól tudjuk, a B. R. szolgálatának meghosszabbítására irányuló kérés valószínűleg magától Tóthtól érkezett Bábel felé. Tóth később a Válasznak tagadta, hogy lenne vizsgálat B. R.-rel szemben, miközben Bábel állította, hogy van. Érsek akart lenni „Karrierista, aki azt híresztelte magáról, hogy ő lesz Bábel utódja” – tudtuk meg több egyházi forrásunktól, amikor Tóth Tamásról kérdeztük őket. Szerintük az a hír járta az egyházon belül, hogy Tóth „kinézte magának a kalocsai érseki széket”, hiszen ő maga is a környéken kezdte szolgálatát. „Haza akart menni, oda, ahonnan jött” – tették hozzá. Mint forrásaink elmondták, ennek azonban az egyházmegyén belül nem örültek: állítólag több pap is kifejezte nem tetszését, jelezve, ők nem szívesen maradnak, ha Tóth érsek lesz. A kecskeméti származású Tóth Tamás 2004-ben vette fel először a szolgálatot káplánként Kiskunfélegyházán, majd Soltvadkerten. Innen a fővárosba került, 2007 és 2011 között ő volt az apostoli nuncius (a pápai követ) titkára, 2011-ben pedig már a Pápai Magyar Intézet rektora és az MKPK ügyvivője lett. Tóth láthatóan olyan jól végezte a munkáját, hogy 2012-ben a Magyar Érdemrend lovagkeresztjével tüntette ki Semjén Zsolt. Tóth Tamás 2018-ban lett az MKPK titkára, és mint megtudtuk, ez elsőre jól is jött neki: „az volt a szokás Magyarországon, hogy a püspöki titkárokból püspökök lesznek. Ezt akarta Tóth is, de csalódott lett, miután Martos Balázs és Fábry Kornél is püspök lett. Ő viszont nem”. Forrásaink szerint Tóth ezt nehezményezte, fontosnak tartotta ezután, hogy a pápalátogatás szervezésében részt vegyen, ő lett a látogatás koordinátora. Szerepelt akkor több kormánypárti platformon, visszatérően nyilatkozott  a pápalátogatásról is . Tóth a püspökség érdekében igyekezett az emberek közé is járni, hátha ez segíti előre az úton. Tóth titkársága mellett a kecskeméti Szentcsalád plébániával állt kapcsolatban, ahol, mint a plébánia  oldala írja , „az MKPK titkársága mellett, hétvégente amikor ideje engedi itt szolgál.” „Az ellenségeit ellehetetlenítette, bosszúálló típus volt, miközben szerette, ha Monsignorénak szólították a plébánián” – mondták Tóth plébániai, és az egyházban végzett munkájáról forrásaink. Tóth állítólag igyekezett a saját embereivel is körbevenni magát, de „az elmúlt időszak ügyei elkezdték már zavarni a püspököket”. Az elmúlt hetekben felgyorsultak Tóth körül az események, „várható volt, hogy fel fog mondani” – mondták forrásaink. Mint hozzátették, azért is lehetett erre számítani, mert „Tóth nevéhez több problémás ügy is kapcsolódott már. Az egyház most remélheti, hogy az ő eltávolításával ezeket is lemossák magukról”. ", "site": "https://telex.hu/rovat/belfold"}
{"title": "\n        A BKK elnézést kért, amiért a nem közlekedő buszra is eladtak jegyeket\n       ", "body": "\nA Budapesti Közlekedési Központ (BKK) módosította a jegyautomatái szoftverét, így azokból a repülőtéri 100E járatra már nem lehet jegyet vásárolni, ahogy a Mobiljegy applikációjukból is törölték ezt, írja a  BKK  oldala . ( Itt találja a Telex legfrissebb híreit ) A koronavírus-járvány miatt 2020. április 1-jén leállt a 100E reptéri busz közlekedése. Mivel a leállást eredetileg csak rövid időre tervezték, ezért továbbra is lehetett elővételben jegyet váltani a járatra, így az elmúlt félévben több mint 15 ezren vásároltak is repülőtéri vonaljegyet. A járvány miatt szintén nem közlekedő BKK-hajókra szeptemberig összesen 78 felnőtt- és 37 gyermekjegyet adtak el 46 948 forint értékben.         A közvetlen repülőtéri buszjárat Budapest belvárosában 2017. június 27-én. A Liszt Ferenc-repülőtér és a Deák Ferenc tér között július 8-ától közlekedik a 100E jelzésű járat.MTI Fotó: Illyés Tibor A hibát csak mostanra küszöbölte ki a BKK, amiért vállalják a felelősséget. A fel nem használt repülőtéri és hajó vonaljegyek árát továbbra is díjmentesen visszatérítik a BKK ügyfélközpontjaiban, és már a külföldi állampolgárok is online visszaválthatják a feleslegesen megvásárolt jegyet, anélkül hogy Magyarországra utaznának. A BKK megköszönte a Közlekedő Tömeg Egyesületnek, hogy felhívta a figyelmet a repülőtéri járat körül kialakult anomáliára, és egyúttal elnézést kértek azon utasoktól, akiknek ez a mulasztás felesleges kiadást okozott. Az egyesület bejegyzése után a BKK felvette a kapcsolatot az automatákat üzemeltető T-Systemsszel, amely 1,4 millió forintos árajánlatot adott a gombok kiiktatására, így a 100E buszra és a hajókra szóló jegyértékesítés deaktiválása összesen 2,8 millió forintjába került a BKK-nak. Az eset kivizsgálása után a BKK a hibás döntésekben részt vevő munkatársait figyelmeztetésben részesítette, illetve a mulasztás miatt munkaviszony megszüntetésére is sor került. A BKK úgy döntött, hogy a fel nem használt vonaljegyek eladásából származó 14 millió forint bevételt jótékony célra fordítja az év végéig. ", "site": "https://telex.hu/rovat/belfold"}
{"title": "\n        Fáklyás váltófutással tiltakoznak tovább az SZFE hallgatói\n       ", "body": "\nFáklyás váltófutók indultak Debrecenbe, Pécsre, Kaposvárra, Szegedre és Egerbe a Színház- és Filmművészeti Egyetemről (SZFE), hogy tovább vívják az autonóm felsőoktatásért zajló küzdelmeiket. 150 futó 1100 kilométeren váltja majd egymást, hogy vasárnap egyszerre érjenek oda délután négyre mind az öt városba, mondták az SZFE hallgatói a szombati sajtótájékoztatójukon. A tiltakozást vasárnap Budapesten is  folytatják  a Szabadság téren. „Holnap délután megtöltjük a teret szabadsággal”, mondták. Beszédet mond majd például a Magyar Tudományos Akadémia korábbi elnöke, Pálinkás József, Hajós András műsorvezető, Grecsó Krisztián író és Závada Péter költő. A tanárok hétfőtől tovább sztrájkolnak, a hallgatók pedig fenntartják a barikádot. Szarka Gábor, az SZFE új kancellárja a Kossuth rádió Jó reggelt, Magyarország! című műsorában azt  mondta , a hallgatók barikádját nem fogják erőszakkal felszámolni, inkább legjobb tudásuk szerint igyekeznek külső helyszínről végezni a munkájukat és biztosítani a belső rendet. A sztrájkbizottság összesen nyolc követelést fogalmazott meg, ebből hatot a fenntartóval szemben – ebből az új rektorhelyettes annyit ígért meg, hogy januártól tizenöt százalékos béremelést adna a dolgozóknak, és változatlan maradna a munkarendjük is. Ezt a sztrájkbizottság nem fogadta el, szerintük ugyanis a 15 százalékos béremelés nem gesztus, hanem törvényi kötelesség. Semjén Zsolt május 26-án éjjel benyújtotta, az Országgyűlés pedig július 3-án elfogadta azt a törvényjavaslatot, amivel 2020. szeptember 1-jétől az állami fenntartású Színház- és Filmművészeti Egyetem (SZFE) alapítványi fenntartás alá kerül. Július végén az is kiderült, hogy az alapítványi kuratórium elnökének az intézményt többször bíráló Vidnyánszky Attilát, a Nemzeti Színház igazgatóját nevezték ki. Az új rendszerben az alapítvány, élén a kuratórium dönt az egyetem minden fontos ügyéről, az ő kezükbe került ugyanis a vagyon, az ingatlanok és a főbb döntési körök. A kormány minderről hivatalosan azt kommunikálja, a modellváltás célja, hogy az intézmény szabadabban működjön, hatékonyabb legyen az oktatás, és főképp, hogy az egyetem tulajdonosa már nem az állam lesz, hanem az erre a célra létrehozott alapítvány, amivel minden eddiginél függetlenebbek lehetnek. Az ötfős kuratórium augusztus végén benyújtotta az új alapító okiratot, mire az egyetem teljes vezetése és szenátusa – ami az egyetem legfőbb döntéshozó szerve – lemondott. Az okiratban ugyanis őket minden jogkörüktől megfosztották: nem dönthetnek saját működési szabályzatról, költségvetésről, intézményfejlesztésről, nem választhatják meg az egyetem rektorát, nem nevezhetnek ki önállóan intézetvezetőket és osztályvezető tanárokat sem. Ezek a jogkörök mind a kuratóriumhoz kerültek át. Az SZFE hallgatói nem ismerik el legitimnek a kuratóriumi tagokat, az autonómia visszaadását követelik, hetek óta demonstrálnak, és az egyetem két épületét is szimbolikusan elfoglalták. Több oktatási intézmény, magyar és hollywoodi híresség állt ki mellettük. A Vidnyánszky Attila elnökölte kuratórium közben Vonderviszt Lajos helyére Szarka Gábor lövész ezredest, Hende Csaba korábbi honvédelmi miniszter volt kabinetfőnökét nevezte ki kancellárnak. Majd pályázat és szenátusi jóváhagyás nélkül két új rektorhelyettest is, Novák Emil filmrendezőt és Zalán János színész, producert. Őket azonban az egyetem diákjai nem ismerik el, az elfoglalt épületbe továbbra is csak az egyetem polgárait engedik be, így az új kancellár sem mehetett be. Október elsején az egyetem oktatóinak 60 százaléka sztrájkba kezdett, amihez számtalan külső munkavállalójuk is csatlakozott. A sztrájkoló tanárok reggelente bemennek az egyetemre, de tanítás helyett fórumokat tartanak, beszélgetnek a diákokkal. ", "site": "https://telex.hu/rovat/belfold"}
{"title": "\n        A tehetséges rendező, aki kisajátította a magyar színházi szakmát\n       ", "body": "\n    A Színház- és Filmművészeti Egyetem sietős átalakítása valószínűleg kitörölhetetlenül összeolvadt a nevével. Szakmailag évekig mellőzve érezte magát Magyarországon, kárpátaljai származása miatt pedig idegennek, aztán jött a kormányváltás. Legalább egy évtizede a hatalom választott színházi embere, hatalmas befolyással pozíciót pozícióra halmoz. Bár nézeteivel és megnyilvánulásaival pályatársai gyakran nem értenek egyet, szakmai tudását nem kérdőjelezik meg. Portré Vidnyánszky Attiláról.\n   \nNyár óta az egyik legforróbb téma Magyarországon a Színház- és Filmművészeti Egyetem (SZFE) átalakítása, aminek fenntartója a kormány helyett egy erre a célra létrehozott alapítvány lett. A kuratórium kinevezése után hatalmas ellenállás és tüntetéshullám kezdődött, a diákok elfoglalták saját egyetemüket. Az alapítványi kuratórium élére pedig Vidnyánszky Attila került. Nem túl meglepő döntés, a színigazgató ugyanis évek óta a magyar színházi élet legbefolyásosabb alakja. Szakmai élete igazi sikersztori lehetne, mégis tele van ellentmondásokkal. A portré elkészítéséhez Vidnyánszky Attilát is megkerestük. A Nemzeti Színház sajtósa levelünkre annyit válaszolt: a megkeresést köszönik, de „nem szeretnénk most élni a lehetőséggel”. Így a cikk a Vidnyánszkyról nyilvánosan elérhető információkból és ismerősei megszólalásai alapján készült. Egy dombról nézte Magyarországot Vidnyánszky Attila 1964-ben született az ukrajnai Bene faluban, a Beregszászi járásban. Gyerekkorát öccsével együtt a szomszédos településen, az alig kétezres lakosú Nagymuzsalyon töltötte. A kárpátaljai fiú kutyasétáltatás közben gyakran felmászott egy dombra, ahonnan már Magyarországot is látta. A határon kétévente járhattak át, így a szombathelyi nagyszülőkkel ritkán találkoztak, és bár többször próbáltak kitelepülni utánuk Magyarországra, erre nem kaptak engedélyt. „Egyfajta átokként éltem meg azt a határt, amit a dombról láttam” –  nyilatkozta  erről. Ennek ellenére gyerekkorát ő maga „gyönyörűségesnek”  tartotta , például azt, amikor az utcák között a Pál utcai fiúkat játszották a barátaival. Nyolc-tíz éves korában  kezdett  el bunyózni, idővel ökölvívóversenyeken is indult, egészen addig, míg egy „meccs ki nem józanította”. Egy nehézsúlyú döntőben kikapott; „jól megvertek, egy hétig csak pépeset tudtam enni” – mesélte a Nemzeti Sportnak. Aztán focizni kezdett, kapus volt, „ahogyan mondani szokták, természetbeni juttatásért: malacért, tyúkért, tojásért”. Középiskolai igazgató apja tagja volt a kommunista pártnak, felsőbb parancsra felírta, hogy kik járnak betlehemezni a faluban, közben drámatanár anyja meg betlehemi énekeket tanított a csoportoknak. Ha anyja karácsonyfát állított szenteste, az apja behúzta a ház függönyeit, hogy kintről ne láthassák a fényeket. A fiatal Vidnyánszkynak az igazgató fiaként jól kellett teljesítenie az iskolában, mert olyan is volt, hogy ha épp nem jelest kapott, akkor az apja behívatta az irodájába, és azt kérdezte tőle: „Valami probléma van, fiatalember?” Apját egyébként magázta, míg anyját tegezte. Tizennégy éves kora körül egy iskolai dolgozatában azt írta, hogy három gyereket akar, és rendező lesz. Alig tizenhat éves korában az Ungvári Állami Egyetemre ment magyar–történelem szakra. Egy kollégiumi beszélgetésben a rendszert  kritizálta , nem sokkal utána kihallgatta a KGB. Később be is akarták szervezni, de ő ellenállt. „Voltak bizonyos ügyeim, jártattam a számat, ezért a KGB hat évig nem engedett Magyarországra” – nyilatkozta erről. 1985-ben megszerezte a diplomáját, ezután Budapestre akart menni a Színművészetire, de lekéste a felvételit; mint mondta, akkor kicsit összetört benne valami. Két évre visszament Nagymuzsalyra tanítani, diákjai épp csak két-három évvel voltak fiatalabbak nála. Mellette foci- és bokszedzéseket, színjátszócsoportot is tartott nekik. A boksz egyébként azóta is megmaradt az életében, otthon és a Nemzeti Színházban is van egy-egy zsákja, ezeken vezeti le a feszültségét. 1987-ben Magyarország helyett már a Kijevi Állami Karpenko-Karij Színház- és Filmművészeti Egyetemre jelentkezett, onnan egy éjszaka alatt haza tudott vonatozni. Szerinte Kijevvel „abszolút nyert”, mert közben a tagköztársaságokba mehettek színháztanulmányi utakra, és elismert rendezők próbáin ülhettek. Az egyetemen rendezőként végzett 1992-ben, de már 1990-től színészmesterséget oktatott ugyanott, egészen 1997-ig. Ekkoriban született meg orosz párjától két idősebb fia, akiket végül Vidnyánszky egyedül nevelt, miután kapcsolatuk véget ért. „Hét és tizenegy évesek voltak, amikor az anyjuk visszament Moszkvába, és ők velem maradtak. Nem volt könnyű, édesanyám sokat segített, főleg az elején” –  mondta  erről. Színházat a semmiből Maga Vidnyánszky írta, hogy még 1988-ban a kijevi egyetem rektora, aztán a nemzetiségekkel foglalkozó államtitkár hívatta be azzal, hogy csináljon egy magyar társulatot Kárpátalján. Bár lett volna lehetősége arra, hogy Kijevben maradjon, és ott dolgozzon, ő vállalta a feladatot, és toborozni kezdett egy magyar színészosztályt a kárpátaljai falvakból. A négyéves képzés alatt, „mivel a diákjaimnak anyanyelvi oktatásra volt szükségük”, az ukrán és a magyar kormány megegyezett, hogy három szemesztert a budapesti Színművészetin tanulhatnak. Erről Vidnyánszky pár éve úgy nyilatkozott, mindezért „nagyon hálás”, mert sokat adott nekik az, hogy ezen az egyetemen is tanulhattak „remek” tanároktól, köztük például Szinetár Miklóstól. „Nagyon szerettem azt az osztályt. Attila, Szűcs Nelli, Trill Zsolt, a szívem csücskei voltak” –  mondta  erről nemrégiben Szinetár. De a kárpátaljai fiatalok a származásuk miatt végig érezték az „idegenségüket” Budapesten. Belőlük alakult meg végül 1992-ben a beregszászi társulat, amellyel azóta is szoros a kapcsolata.         Vidnyánszky Attila a beregszászi társulatról nyilatkozik 1993-ban és 1996-banForrás: Magyar Szó, 1993. június 13. 50. évfolyam, 157. szám és Szabad Föld, 1996. augusztus 52. évfolyam, 35. szám De mire a társulat megalakult, a felsőbb ígéretekből semmi nem valósult meg: nem várta őket színház, de még próbaterem sem, ezért pedig Vidnyánszky „borzasztóan átvertnek” érezte magát. A társulat viszont lelkes volt, színház híján Kárpátalját járták, falvakban, pajtákban, tópartokon, iskolákban játszottak, néha nyolc-tíz fokos termekben próbáltak, az öltözőkben aludtak színészlakások helyett, a fizetésük egy kanna benzinre vagy egy kávéra volt elég, a színészeket a szülők segítették. Épületet azóta sem kaptak, az egykori Oroszlán Szállóból lett végül az Illyés Gyula Magyar Nemzeti Színház, aminek a teteje beázott, és egy fal is hiányzott. Ezeket az állapotokat végül nem mindenki bírta, a társulat tizenkét tagjából öten maradtak, akikkel Vidnyánszky szerint „egy életre szövetséget kötöttünk”. Ezután egyre inkább elkezdtek felfigyelni rájuk, eljutottak fesztiválokra, egy rossz Ikarusszal jártak egyik helyről a másikra. A Partizán  egy 1995-ös Magyar Hírlap-lapszámban szúrta ki , hogy a társulat 1995-ben a Soros Alapítványtól 150 ezer forintot kapott. 2019 decemberében Vidnyánszky már Soros-ellenes nyilatkozatot tett: azt mondta, a színháztörvény ellen tüntetőket Soros György pénzeli. A magyar színházi szakma is felfigyelt rájuk, a kétezres évek elején országos segélyakciót  indítottak  a társulat megmentéséért és a színházépületük befejezéséért. A segélyakcióba huszonegy magyarországi színház szállt be, amelyek egy-egy előadásuk bevételét ajánlották fel, a Vígszínház például másfél millió forintot utalt át nekik. Összesen legalább tizenkétmillió forint gyűlt össze. Több színház vendégjátékokra fogadta be a társulatot, így például a Nemzeti Színház is, aminek akkoriban Jordán Tamás volt az igazgatója. 2020-ban Vidnyánszky már úgy nyilatkozott Jordánról, hogy „a Nemzeti Színház volt igazgatója az életben is mindig azt a szerepet játssza, amit rá osztanak, miközben semmi köze nem volt sem ehhez a színházhoz, sem ehhez az eszméhez”. Évekkel később egyébként „a város művelődésének fejlesztéséért és hírnevének öregbítéséért” Beregszász díszpolgára is  lett  Vidnyánszky. Ennek a díjának örült a legjobban az összes közül, mert  szerinte  „a hazai elismerés mindig a legédesebb”. Bár ő azt tervezte, hogy Kijevben fog dolgozni, a beregszászi magyar színház idejében fokozatosan felébredt benne a magyarságtudata, elkezdett kapcsolódni a magyar kultúrához, ami aztán mind a mai napig erősen visszaköszön a munkáiból és megszólalásaiból. Korábbi jó ismerője, a volt debreceni alpolgármester, Turi Gábor  szerint  ekkor kezdett el közeledni „ahhoz a politikai oldalhoz, amelyik e gondolatkör képviseletét hangsúlyosan felvállalta”. Jelzések arra, hogy kotródjak haza 1999-ben végül Budapestre is eljutott, és a régi Nemzeti Színházban rendezett. 2001-től aztán Márta István hívta az Új Színházba (ma már Újszínház) rendezni. Vidnyánszky korai interjúja szerint ide nemcsak rendezni és művészeti tanácsadónak hívták, hanem Márta felajánlotta neki, hogy a beregszászi társulatnak akár a felét is leszerződtetné, hozott is magával közülük színészeket. Erről az időszakról egy akkori társulati tag így  nyilatkozott  a Magyar Narancsnak: „Öntörvényű ember. Egyszer nem jön meg időre, máskor eltűnik. Ezek miatt nem magyarázkodik, úgy tűnt, a saját szabályai szerint éli az életét. Nógattuk a büfében, hogy menj már oda, beszélgess az emberekkel. Attila azonban nem ment, azt mondta, a munka során megismerik majd. És igaza lett. Remekül és magával ragadóan magyaráz, kivételesen nyitott rendező abból a szempontból, ahogy a próba alatt a színész ötleteire figyel.” Itt viszont már nem volt annyi idő a próbákra, mint Beregszászon, nem lehetett csak úgy napokig beszélgetni egy előadásról, ez aztán nem is tetszett neki, közben mindvégig idegennek érezte magát a városi értelmiségi közegben. A 2002-es éve felemásra sikerült. Megkapta az első díjait, nem is akármilyeneket. Előbb Ukrajna érdemes művésze lett, mire a megyei vezető „azt gondolta, cserébe részt veszek a választási kampányában. De nem vagyok hajlandó egyetlen párt mellett sem parádézni csupán azért, hogy esetleg félmillióval többet kapjunk.” Magyarországon pedig Jászai Mari-díjat kapott. Közben megrendezte Katona József Bánk bánját az új Nemzeti Színházban. Már ekkoriban is úgy gondolta, hogy a nyugati világ „egy hit nélküli, hamis úton jár”, a darab is „tulajdonképpen arról a Nyugatról jött német nőről szól, aki az általa képviselt elképzeléseivel, világnézetével, stílusával, moráljával szinte természetszerűleg áll szemben a magyarság érdekeivel”. Ez a világnézete azóta is megvan.         Trill Zsolt és Kubik Anna a Bánk bán Nemzeti Színházban játszott előadásán Fotó: Schiller Kata / Ellenfény, 2003. 8. évfolyam 2. szám / Arcanum Még ebben az évben Márta Istvánnal együtt megpályázta a Nemzeti Színház vezetését, a tervek szerint ő lett volna a művészeti igazgató. Ő maga ekkoriban még  nem látta  magát igazgató alkatnak, „de ha valaki társat látna bennem, lehet, hogy vállalnám a megbízatást. Nehezen tudnék beilleszkedni egy repertoárrendszerbe. Látom az itteni igazgatók nyűglődését, amikor össze kell állítaniuk az évadtervet, és rákényszerülnek az állandó teljesítményhajszára. Nagyon idegen ez tőlem.” Végül a pozíciót mégsem találta annyira ördögtől valónak, a későbbi években több igazgatói és vezetői posztot is szerzett magának. A Nyugat-ellenessége a Nemzetibe benyújtott pályázatában is megmutatkozott, egy Nyugatról Keletre nevű fesztivált tervezett csinálni. Nem ők nyertek, hanem Jordán Tamás, ez pedig megviselte Vidnyánszkyt. Összeesküvést látott mögötte, és olyanokat mondott, hogy „konszenzus volt a minisztérium és a színházi maffia részéről, hogy ki kapja a Nemzetit”. Többször megírták, hogy Vidnyánszky a színházi maffia alatt azokat érti, akik a hetvenes években Kaposvárról indultak, majd megalapították a Katona József Színházat, és még a Színház- és Filmművészeti Egyetem is tanítottak, így például Zsámbéki Gábort, Székely Gábort, Ascher Tamást vagy Jordán Tamást, vagyis a magyar színházi szakma nagyjait. Ascher erről a Telexnek azt mondta, valóban van valamilyen ízlésközösségük, nagyjából ugyanazok a meghatározó színházi élményeik vannak a hatvanas-hetvenes évekből, de nem voltak egy bűnszervezet, és „sosem volt cél mások lebunkózása, a többiek is, én is, sokszor inkább visszaléptünk”. Másrészt a Katona József Színház ízlésvilága szerinte más, mint Vidnyánszkyé, de hozzátette, az innovatív színházi nyelvét el kell ismerni, ami „főleg vizuális és zenei effektusokra épül, formailag izgalmas, expresszív tömegmozgásokat használ, elsősorban erős érzelmi hatásra törekszik, intellektuális ambíciói szerények, de mindenképpen ott van a tehetséges, szuverén alkotó kézjegye gyengébb munkáin is.” Miután 2002-ben nem kapta meg a Nemzetit, Vidnyánszky még olyanokat is mondott, hogy: a magyar színházi szakmába sok „tehetségtelenség tódul be”; azt látja, hogy „mennyire el kellene magam köteleznem, föl kellene adnom a függetlenségemet ahhoz, hogy igazából teret nyerjek”; „Ami itt megy, az egyszerűen őrület. Betegesen, bután túlpolitizálódott a magyar kultúra. Ez is oka annak, hogy nem tudunk a világ színházi élvonalához felzárkózni. Az értelmiségieknek nem volna szabad egymás ellen fordulniuk. Rengeteg a közös célunk. Mozgalmat indíthatnánk a lélek szabad fejlődéséért.” A Nemzetiben rendezett Bánk bánról szóló kritikák pedig „jelzések arra, hogy kotródjak haza”, máskor arról panaszkodott, hogy őt csak addig szerették, amíg Beregszászon volt, de amint átjött Magyarországra, már nem. Ezekkel pedig visszaköszönt a korábban érzett kisebbségérzete. A kritikusok szerinte nem függetlenek, és nem azt írták a művéről, amit az előadás közben valóban gondoltak. Ezt arra alapozta, hogy a színházteremben kamerákon keresztül, ráközelítve nézte a kritikusok arcait, „és azután olvasom, mit írnak”. Sérelmezte azt is, hogy azokban az években nem kapott díjakat, például a színházi szakma akkoriban még legfontosabb ünnepén, a Pécsi Országos Színházi Találkozón (POSZT), vagy a Kisvárdai Fesztiválon. Pedig nem mellőzték őt. 2002-ben a Fővárosi Önkormányzat legjobb rendezésért járó díját kapta, majd Magyar Kultúra Lovagja elismerésben részesült a „magyar színházi kultúra fejlesztéséért”. 2005-ben pedig a Gyurcsány-kormánytól kapott egy magas állami díjat, a Magyar Köztársasági Ezüst Érdemkeresztet. Ahol közel került a politikához A kétezres évek közepén a debreceni városvezetés meg akarta reformálni a Csokonai Színházat, ehhez kellett nekik egy jó vezetés. Azokban az években Kósa Lajos volt a város polgármestere, és az akkori kulturális alpolgármesterre, Turi Gáborra nagy benyomást tett Vidnyánszky egyik rendezése. Megnézte a többi előadását is, és „a látottak alapján egyre inkább meggyőződésemmé vált: ilyen összetett, a szöveg, a mozgás és a zene egységére épülő, az érzékekre és az értelemre egyaránt ható, poétikus színházra van szüksége Debrecennek” – írta saját weboldalán Turi. Ezért aztán „szabályos, majdnem két éven át tartó udvarlás kezdődött, nagy kilengésekkel és hullámzásokkal. Egyrészt őt magát kellett meggyőzni arról, hogy Debrecenben van a helye, másrészt a végső szót kimondó Kósa Lajos polgármestert az ügy mellé állítani.” Kósa ki is mondta a döntő szót 2005 nyarán a saját házában, ahova meghívta Csányi Jánost a józsefvárosi Bárka Színházból és Vidnyánszkyt. Előbbi lett az igazgató, Vidnyánszky pedig a művészeti vezető. Azt mondta, azért vállalta, mert annyira erősen bombázták őt a pozícióval, nem pedig politikai vagy ideológiai alapon közelítettek hozzá. Csányi Jánossal közösen kidolgoztak egy színházi koncepciót, amiben benne volt egy új színház építése, és utánpótlást is kineveltek volna. Csányit másfél év után ötmillió forintos végkielégítéssel rúgták ki, „fedezetlen kötelezettségvállalás” miatt, mert már az első évben közel 40 millió forinttal lépte túl a költségvetést. Ezután Vidnyánszky két évig megbízott igazgató, végül 2010-től igazgató lett Debrecenben. Bár utóbbit „annyira nem forszíroztam volna”, mert „én nem születtem igazgatónak”, de megtanulta hozzá, amit kellett. „A színpad az én világom, ott szeretek lenni”, minden, ami elviszi tőle, azt nem szereti, mondta erről évekkel később.         Vidnyánszky Attila, a debreceni Csokonai Színház igazgatója, Kósa Lajos polgármester, Bátyai Edina, a Szegedi Szabadtéri Játékok igazgatója és Szarka Tamás, a Ghymes együttes frontembere tart sajtótájékoztatót a Csokonai Színházban, a Mária című musical bemutatójával kapcsolatban 2011. december 1-jén. Fotó: Czeglédi Zsolt / MTI A színházba hozta magával a beregszásziak egy részét, előadásaikat felvette a repertoárba, új művészeket is szerződtetett, közben külföldi rendezőket is meghívott, és a társulatot is vitte külföldre. Egy narratíva szerint viszont a kárpátaljaiak egy ideig nehezen jöttek ki a debreceniekkel, Vidnyánszkynak pedig nem jött össze a társulatépítés. A szintén Beregszászról hozott Trill Zsolt hasonlót  nyilatkozott : „A társulat nagyon sokfelől jött, volt, aki eleve itt volt, jöttünk mi, beregszásziak, és jöttek máshonnan is színészek. És azt érzem, hogy ez még négy év után sem szerves egész, és ezt én belül, magamban egy kis kudarcnak érzem. Lehet, hogy elindultunk egy úton, van egy haladás valami felé, de azt, hogy nem közeledtünk eléggé egymáshoz, kudarcnak élem meg.” A nagy tervek közül végül egyik sem valósult meg: a Latinovits Színház pénzhiány miatt sosem épült meg, a képzést pedig nem tudták elindítani a Debreceni Egyetemen. Közben viszont jóban lett a debreceni politikai vezetőkkel, a Turit váltó Halász János alpolgármesterrel (későbbi kulturális államtitkárral), L. Simon Lászlóval, a Nemzeti Kulturális Alap Bizottságának elnökével és akkori kulturális államtitkárral, és a már említett Kósa Lajossal, akkori debreceni polgármesterrel. Amikor Vidnyánszky a családjával együtt 2012-ben letette az állampolgársági esküt Debrecenben, a ceremóniát Kósa  vezette . Turi szerint Vidnyánszky debreceni évei alatt már nem kívülálló volt, hanem a magyar színházi élet egyik meghatározó alakja lett, a „baloldali-liberális színházcsinálók szemében pedig szálka lett” az ő nemzeti és jobboldali elkötelezettsége, keresztény szemlélete. Vidnyánszky ekkoriban megint úgy  nyilatkozott , „kitűnő teljesítményüket” a sajtó valamiért elhallgatja, mert a kritikusok többsége „kiszolgálja” a hazai színházi élet meghatározó elitjét. 2011-ben a Pécsi Országos Színházi Találkozó (POSZT) szakmai beszélgetésén kritizálták a Mesés férfiak szárnyakkal című rendezését. Azt  mondták  róla, hogy Vidnyánszky ezzel nem alkotott emlékezeteset, sokkal inkább közhelycunamit, és a közönség sem értett belőle semmit. Vidnyánszky erre felrúgta a székét, és kisietett a teremből, de Pécsről is, bár ezt a történetet később úgy finomította, hogy azt a széket csak arrébb tolta egy kicsit, de szégyelli, hogy ez megtörtént. Azt már elvileg nem hallotta, hogy a külföldi kritikusok – akik ugye a magyar szöveget nem értették – el voltak ájulva a látványvilágtól. A díjkiosztóra sem ment el, de még a társulata sem, pedig díjazták a „különleges látványvilágáért, a színházi eszközök komplex használatáért”. Ekkor azt is nyilatkozta, „a magyar kultúrpolitizáló kritika eldönti, melyik előadásnak kell megnyernie a POSZT-ot”. Máskor meg azt is  mondta , „éveken keresztül megtapasztaltam, hogy az ember bizonyos érdekek mentén relativizálják a sikerét. Itt egy bizonyos gondolat mentén épült fel a magyar kultúra negyven-ötven-hatvan évig: ennek voltak haszonélvezői és kárvallotjai.” Ekkoriban azt is sérelmezte, hogy nem taníthatott a budapesti Színház- és Filmművészeti Egyetemen. „Hét évig tanítottam Kijevben, és akkor valahogy úgy gondoltam, hogy ebből majd következik, hogy itt tanítok Budapesten. De ez úgy nem jött” – mondta erről. Akkoriban Ascher Tamás volt az egyetem rektora, aki erről úgy  nyilatkozott , hogy Vidnyánszky „kvalitásai alapján abszolút méltó lenne egy osztály vezetésére”, csak túl elfoglalt hozzá. Egyébként pedig nem is jelentkezett náluk, hogy osztályt akarna indítani. Ascher a Telexnek azt is mondta erről, rektorként ő azon volt, a tanárok hívják meg Vidnyánszkyt különböző kurzusokra, amiknek egy részét meg is tartotta, de egy munkaközösségbe is invitálták, ahol vidéki igazgatók a pestiekkel együtt díjazták volna a vizsgaelőadásokat. De erre sem ért rá. „Mindebből az derült ki, hogy az ő önérzetének nagyon jólesne, ha hívnák, de rendkívül kevés időt tudna rá szánni az elfoglaltságai miatt. A Színművészetin a tanárok szenvedélyesen fontosnak tartják az óráikat, és sok mindent lemondanak emiatt.” Közben volt, ami sikerült: Vidnyánszky segítségével csináltak egy olyan képzést, ahol a diploma nélküli színészek utólag végzettséget szerezhettek. Ascher szerint ez volt az egyetlen valódi kommunikáció közte és Vidnyánszky között, mert „minden ügyben, ahol az ő személyes méltósága volt érintett, vagy legalábbis ő ezt úgy gondolta, ott képtelen volt a kommunikációra, ott üzengetett”. A volt debreceni alpolgármester szerint ezekben az években erősödött fel Vidnyánszkyban a „sértődékenység” és a „bizalmatlanság” is. Aztán jött a 2010-es kormányváltás, és ezzel együtt Vidnyánszky karrierje is erős szárnyalásba kezdett. Ott vagytok ti, itt meg mi Először is bebetonozta magát a színházi szakma fontosabb testületeibe, abba a két fő csatornába, ahonnan állami pénzek érkeznek a színházakhoz. Míg 2002-ben még arról beszélt, hogy a magyar kultúra „betegesen túlpolitizálódott”, és az értelmiségieknek nem lenne szabad egymás ellen fordulniuk, 2008-ban már nem teljesen így gondolkodott: megalapította a nyíltan jobboldali Magyar Teátrumi Társaságot, ami azokból a vidéki színházigazgatokból áll, akiket fideszes önkormányzatok neveztek ki. Az alakuló ülést a debreceni Csokonai Színházban tartották, ahol ugye igazgató volt akkoriban. Addig mindenki a Magyar Színházi Társulathoz tartozott, de ezzel Vidnyánszky éles határt húzott a fideszes és nem fideszes színházi szakma között, politikailag osztotta meg a szakmát. A társaságnak ő lett az elnöke. Minderről nyilvánosan így  beszélt : „Túlságosan hosszú ideig volt elnyomva az egyik oldal, illetve aránytalanul kivételezett helyzetben volt a másik. Érthető, hogy nehéz lemondani a privilégiumokról a másik javára. Az inga átleng a másik irányba – most ezt éljük meg.” Azt is mondta, részben azért alapította meg a Teátrumi Társaságot, mert a szakmán belül volt az a szemlélet, hogy „ha nem állsz be közénk, ha nem úgy csinálsz színházat, ahogy mi, akkor agyontaposunk”. A hivatalos indok az volt, hogy elégedetlenek voltak a Gyurcsány-kormány által elfogadott előadóművészeti törvénnyel. Vidnyánszky ugyanígy beszélt akkor is, amikor a színházi szervezeteknek jelöltet kellett állítaniuk a Nemzeti Kulturális Alap (NKA) kurátori posztjaira. Az NKA az egyik fő állami pénzcsatorna a kettőből. Erről Schilling Árpád rendező így  írt  egy nyílt levélben még 2013-ban: „Egy asztal köré ült a Magyar Teátrumi Társaság, a Magyar Színházi Társaság, a Független Előadó-művészeti Szövetség és a Magyar Bábművészek Szövetsége. Attila az asztalra helyezte karját, az asztalt két képzeletbeli térfélre osztotta, majd így szólt: »Ott vagytok ti, mi meg itt vagyunk. Örüljetek, ha egy jelöltet is állíthattok.« (...) Mi akkor ott köpni, nyelni nem tudtunk. Ketté volt osztva a szakma, nem tehettünk ellene semmit.” Az NKA Színház- és Táncművészet Kollégiumába ennek megfelelően főképp Vidnyánszky emberei  kerültek  a Teátrumi Társaságból.         Vidnyánszky Attila szólal fel a Magyar Teátrumi Társaság elnökeként a társaság 2014. évi őszi közgyűlésén.Fotó: Ujvári Sándor / MTI Ascher Tamás erről a Telexnek azt mondta, ő személyesen Vidnyánszkyt teszi felelőssé a színházi szakma kettéosztottságáért. „Erősen megosztó gesztus volt az állítás, hogy vannak jobboldali és nem jobboldali színházi emberek, akik akkor meg nyilván baloldaliak. Politikai kategorizálásba fogott ott, ahol erre semmi szükség, és elsősorban szörnyű színvonalcsökkentést eredményez. Meghülyül, aki ilyesfajta vitába beleáll.” Ascher szerint a Teátrumi Társaságnak Vidnyánszky az „egyetlen fajsúlyos tagja”, akihez „sok halványabb munkásságú színházi ember csatlakozott boldogan”, majd együtt elkezdték támadni azokat, akik az elmúlt harminc-negyven évben valami fontosat csináltak a magyar színházi életben. „Ennek a harcnak, sajnos, ő a vezetője” – mondta. Alföldi Róbert ugyanezt  mondta  róla: „Semmi nem számít, csak az, hogy a hatalomhoz dörgölődző, valamikor igazán érdekes színházi alkotó a saját kénye kedve szerint alakít át mindent, és büntet mindenkit, akiről ő úgy gondolja, hogy megbántotta valamikor. Közben felháborítóan olyan fogalmakat sajátít ki és használ, mint a hazaszeretet, a magyarság vagy a kereszténység. Miközben csak arról van szó, hogy a legprimitívebb módon bosszút áll saját, évtizede hordott sérelmeiért.” A színházi szakma másik fő pénzforrása a Színházművészeti Bizottság, ami az Emberi Erőforrások Minisztériumának színházügyi szakmai tanácsadó testülete. Tagokat ad például azokba a szakmai zsűrikbe, amik elbírálják a színházigazgatói posztokra beérkezett pályázatokat, mellette kezeli a színházak működési támogatásait. Vidnyánszky miniszteri kinevezésre 2010-ben lett a bizottság elnöke, három évig, majd 2018-ban megint visszatért tagként. Beszédes, kiket  válogattak  még be mellé az ötfős bizottságba: négy másik tagot a  Teátrumi Társaságból . Bepótolta az elmaradt díjakat A kormányváltás után, rögtön 2011-ben Vidnyánszky megkapta a kultúrában a legmagasabb állami kitüntetésnek számító Kossuth-díjat. A díjra általában a miniszterelnök terjeszt fel, és a köztársasági elnök adja át. Miután évekig sérelmezte, hogy nem nyert a POSZT-on, és több darabja sem került be rá, majd 2011-ben a kritikák miatt székét feldöntve kiviharzott, 2012-ben Vidnyánszky stratégiát váltott: a Teátrumi Társaság egyszerűen bevásárolta magát a POSZT-ba, ezzel pedig jogot szereztek arra, hogy beleszóljanak, kik válogassák ki az előadásokat, és kik döntsenek a díjakról. Ez egészen odáig fajult, hogy 2015-ben a zsűribe nem kerülhetett be a Vidnyánszky egyik ellenségének kikiáltott Csáki Judit kritikus (a kapcsolatukról lejjebb még lesz szó), és Vidnyánszky előadása, az Isten ostora  kapta  a legjobb előadás, legjobb rendezés és legjobb látvány díját is.         Vidnyánszky Attila a Nemzeti Színház Isten ostora című, a legjobbnak értékelt darab rendezéséért átveszi az elismerést Hoppál Pétertől, az Emmi kultúráért felelős államtitkárától a 15. POSZT díjátadó-ünnepségén Pécsen 2015. június 13-án.Fotó: Sóki Tamás / MTI A botrány után az új szervezők békét akartak, ezért aztán átalakították a színházi fesztivált. Azóta a POSZT-ot már nem nevezik a magyar színházi szakma ünnepének, inkább a megalkuvás térfele lett, a Színházi Társaság 2019-ben  ki is szállt  belőle. Ronda ügy volt 2011-ben kezdődött Vidnyánszky kaposvári útja. Addig nem sok köze volt a Kaposvári Egyetemhez, de szeptemberben szinte a semmiből címzetes egyetemi tanárrá nevezték ki. Aztán az egyetem egy átszervezésről döntött. Az addig működő Színházi és Látványtervező Tanszék fölé csináltak egy Színházi Intézetet. Ez nem volt véletlen, mert ha valaki tanszékvezető akar lenni, annak tudományos végzettséggel kell rendelkeznie. Vidnyánszkynak nem volt ilyen. December 25-én kiírtak egy pályázatot az intézetvezetői posztra. Nem volt benne, hogy kellene doktori végzettség vagy oktatási tapasztalat, épp csak olyan vezetőt  kerestek , aki „menedzserszemléletű”. Az addigi tanszékvezető, a feljebb már említett Csáki Judit is indult a posztért. Hiába, Vidnyánszky nyert. „Amikor kinevezték, akkor jött be először a tanszékre”,  mondta  erről Csáki. Épp tanszékvezetői értekezletett tartott, amikor Vidnyánszky először bement az egyetemre. Akkor jelentette be „gátlásosan”, hogy nem Mohácsi János rendező fog osztályt indítani a következő évben – ahogy addig azt az egyetemre jelentkező hallgatók tudták –, hanem ő maga. „Ronda ügy volt, de hát most mi jövünk” –  mondta  erről Vidnyánszky pár hónappal később Csákiéknak. Abban a tanévben még együtt dolgozott Mohácsival és Csákival is. Utóbbi írta erről az időszakról, hogy amikor egy hallgató a doktori védésére készült, Vidnyánszky megkérdezte tőle, hogy mennyi ideig tart megszerezni egy ilyen fokozatot. „Nekem már öt évem van benne”– válaszolták neki, mire Vidnyánszky állítólag azt felelte: „Na, akkor inkább törvényt módosíttatok.” Pár évvel később ez aztán meg is történt, a Magyar Közlönyben  jelent  meg, hogy Áder János köztársasági elnök egyetemi tanárrá nevezte ki őt a Kossuth-díja miatt. Aztán amikor több tanárt kirúgott, Csáki és Mohácsi is köztük volt. Az indok: átszervezés. Csáki – aki közben Alföldi Róbert könyvét írta a Nemzeti Színház élén töltött éveiről – ezt  bíróságra  vitte, és végül bebizonyosodott, hogy jogtalanul, hamis indokkal rúgták ki. Vidnyánszky  szerint  viszont az ítélet nem kötelezte arra az egyetemet, hogy visszahelyezzék Csákit, „a kártérítés szerint járó pénzt pedig per nélkül is megkapta volna”, így pedig szerinte „nem igaz, hogy Csáki Judit nyert volna az egyetemmel szemben indított munkaügyi perében”. Néhány hallgató beszélt is erről az időszakról a Partizánnak. Vidnyánszky a kirúgottak helyére új tanárokat vitt, például Eperjes Károlyt, Takaró Mihályt, Fábry Kornél atyát. Az újak között volt olyan is, akikkel egész tanévben nem találkoztak a hallgatók, az év végén mégis kaptak osztályzatot. Máskor meg állításuk szerint Takarótól kapták azt, hogy a Nyugat egy „zsidó szennylap”, Kertész Imre pedig nem magyar, bár ezekhez hozzátette, ez csak az ő véleménye. Vidnyánszky ezekre úgy  reagált  , „azért nem volt oktatás”, mert Mohácsinak és Réthly Attila rendezőnek „menniük kellett”, miután egy kocsmai verekedés után a bírósági ítélet megbírságolta őket. Akik viszont helyettük jöttek, azok „megfelelően csinálták a dolgaikat”. Az ekkor már bőven elfoglalt Vidnyánszky egy újfajta tanítási módszert is bevezetett: a duális képzést, ami leegyszerűsítve annyit jelentett, hogy a hallgatókat már az első-második évtől színházakhoz küldte gyakorlatra. A hallgatók így egy hetet a kaposvári egyetemen tanultak, a másik hetet pedig az osztályfőnökeik színházában töltötték, ahol statisztáltak. Az erről  nyilatkozó  hallgatók szerint ennek inkább hátránya volt: néhányan úgy érezték, túl korán kerültek ki a színpadra, mert mindenféle szakmai képzés nélkül kellett valódi nézők előtt játszaniuk. Máskor már a kötelező elméleti órákat is színházakban tartották meg nekik az egyetem helyett, mert az mindenkinek túl messzire esett. „Az egyetem gyakorlatilag kiürült” – mondta erről az időszakról egyikük. Máskor Vidnyánszkyval lettek volna óráik, de azok rendszeresen elmaradtak, mert nem ért rá megtartani őket. Amikor viszont igen, akkor figyelmes, jó tanár volt, „jó élmény volt vele dolgozni”. Olyan volt, „mint egy jóságos apuka”, mindig figyelt, megjegyezte, kivel mi volt a helyzet. Nem kommunikált hatalomból velük, keveset kiabált a próbákon, nem személyeskedett. „Jámbor ember” – mondta róla az egyik hallgatója, aki szerint az a Vidnyánszky egy teljesen másik ember, akit az utóbbi hónapokban a nyilvánosság előtt lehet látni. „Mintha politikussá romlott volna” – jellemezte egy másik volt kaposvári hallgató.         Vidnyánszky Attila átveszi a Kossuth-díjat Schmitt Pál köztársasági elnöktől a Parlament kupolacsarnokában 2011. március 11-én. Az államfő mellett Orbán Viktor miniszterelnök áll.Fotó: Kovács Tamás / MTI Vidnyánszky több változást is ígért az egyetemen, például hogy indít rendező és dramaturg szakokat, ahol a diákok egy ideig együtt tanultak volna a színészhallgatókkal. A hosszú évek alatt ebből nem lett semmi. 2020 nyarán aztán a Kaposvári Egyetemet beolvasztották a gödöllői székhelyű Szent István Egyetembe, rektorhelyettesi tisztsége megszűnt, de megkapta a hangzatos „Szent István Egyetem Rippl-Rónai Művészeti Karán folyó művészeti képzés magas színvonalú biztosításáért felelős rektori megbízottja” címet, ezért pedig  nulla  forintot kap. Így most már semmilyen funkciója nincs Kaposváron, de közben kiszemelte magának a másikat, a nagyobbat, a budapesti Színház- és Filmművészeti Egyetemet. Mindennek az esszenciája és betetőzése Vidnyánszky évek óta vágyott a Nemzeti Színház valamelyik vezetői posztjára, a 2002-es vereség miatt nagyot csalódott. Aztán jött a 2010-es év, és akkor úgy nyilatkozott, „informálisan” már nagyon régóta szó van arról, hogy ő váltaná Alföldi Róbertet az igazgatói székben. „Nem titkoltam soha, hogy érdekel a téma. Szívesen elvállalnám a feladatot, vannak elképzeléseim arról, hogyan kellene a Nemzetit vezetni” –  mondta  erről, majd jól bele is szállt Alföldi egyik rendezésébe. Az előadás a János vitéz volt, Vidnyánszky szerint pedig Alföldi meghamisította Petőfi Sándor szerzői szándékát, mert a színházi rendezés nem boldogan ért véget, hanem Tündérország egy büdös metrómegálló volt, ahol nincs boldogság, és ahol a tündérek prostituáltak, köztük Iluska is. Ez pedig Vidnyánszky szerint már nem illett bele a művészi szabadságba, Alföldi hiába a Kacsóh Pongrác-féle átdolgozott verziót rendezte meg, nem pedig az eredetit. Bár még nem volt köze hozzá, ezután arról is elmondta a véleményét, hogy szerinte milyen a jó Nemzeti Színház, mert „bármennyire is próbálja a szakma elhitetni, hogy ez a színház csak egy az összes többi színház között, ez nem igaz. Ez a Nemzeti Színház. Másnak kell lennie, mint az összes többi színháznak. (...) A Nemzeti Színház pedig mindennek az esszenciája és betetőzése kell, hogy legyen.” Vidnyánszky szerint a Nemzeti ne legyen túl kísérletező, túl kockázatvállaló, és elsődleges céljának „kétségkívül a magyar színházi hagyományok, a magyar nyelv és a magyar drámai tradíció ápolását kell tekintenie”, nem pedig a „hétköznapok mocsarába ragadó valóságot”, ami egyébként Alföldi stílusa volt. Innen már egyenesen út vezetett odáig, hogy 2012-ben megpályázta a Nemzeti vezetését. Ahogy viszont a POSZT-nál is, úgy itt sem tétlenkedett a háttérben: a Színházművészeti Bizottság elnöke akkoriban épp Vidnyánszky volt, tagjai többségben a Teátrumi Társaságból jöttek, és ez a bizottság delegált tagokat a Nemzeti pályázatait elbíráló zsűribe. Így került a zsűribe Kerényi Imre, Vidnyánszky jó ismerője, Nagy Viktor, a Teátrumi Társaság alelnöke, Szigethy Gábor és Révész Mária, akiket a Teátrumi Társaság delegált a POSZT környékére. Innentől már senkit nem lepett meg, hogy Vidnyánszky megnyerte a pályázatot, és ő lett Alföldi helyett a Nemzeti Színház igazgatója. A Magyar Narancs cikke szerint még Kerényi Imre is azt  mondta  erről, a felkértek csak statisztáltak. Azt később Vidnyánszky is  megjegyezte , hogy „tisztességesebb lenne, ha nem csinálnánk végig a pályáztatási cirkuszokat, és a politika vállalná a döntést és a felelősséget azért, hogy kit nevez ki színházvezetőnek”. Azt is többször mondta, hogy a Nemzeti Színházat mindaddig nem tartotta elég nemzetinek, amíg nem ő volt az igazgatója, mert elődei nem tudták értelmezni a nemzeti szót a színház nevében. „Én azt mondtam a legelejétől, ha ez a színház egy a sok közül, akkor bűn ezt a színházat elvenni attól a csapattól, ami csinálja. Viszont ha ez a színház nem egy a sok közül, hanem ez a Nemzeti Színház, az első számú színház, egy spirituális valami, akkor az addig itt működő színház nem ez a színház volt. Érvényes színház volt, de nem a Nemzeti Színház.” Leköszönése előtt Alföldi erről annyit  mondott : „Tény, nem mismásolt ez a színház. De egy normálisan működő demokráciában erre büszkék lennénk. (...) Azt, aki korszerű színházzá, progresszív műhellyé szerette volna alakítani a Nemzetit, sürgősen eltüntették az intézmény éléről. A mindenkori politika inkább vállalta, hogy egy álságos, régi ábrándokat kergető intézmény legyen.” Az is sokat sejtető volt, hogy Vidnyánszky még a nevezésekor, tehát a pályázatok elbírálása előtt, amikor még hivatalosan nem lehetett tudni, ki fog nyerni, kijelentő módban  mondta  azt, hogy: „Hiszem, hogy tudok nagyot alkotni a Nemzeti Színház igazgatójaként.” És alkotott. Először is felszentelte a színházat. Aztán kidobta a Nemzeti korábbi repertoárját, és bevitte a saját rendezéseit, még a beregszászi időkből is, és megcsinálta a prostimentes János vitézt is. A harminchét színészből tizennyolcan maradtak, hozzájuk a debreceni színházból ide is továbbhozta a kárpátaljai színészeit. Ascher Tamást, Zsámbéki Gábort és Székely Gábort is hívta rendezni. Vagyis Eperjes Károlyon keresztül „egy királyi üzenet érkezett”, mondta erről Ascher a Telexnek. „Ha komolyan gondolta volna, hogy valóban számít a munkánkra, nem csak propagandafogásnak használna minket, akkor legalább tíz percet szánnia kellett volna személyes beszélgetésre, esetleg megnéznie valamelyik előadásomat, és egy szót szólni róla.” Ascher egyrészt az üzengetés miatt mondta vissza a felkérést, ami „gondolom, nem esett jól neki”, de inkább azért, mert a Nemzetit ő túlságosan túlpolitizáltnak tartotta már a nyolcvanas évek végén is, és ez azóta sem változott. Miután ő lett a Nemzeti igazgatója, a következő egy évben csak hetente egyszer látta a családját, akik akkor még Debrecenben maradtak. „Nehéz időszak volt”, mondta erről. Második felesége, akitől négy gyereke van, egyébként jelmeztervező, de  eldöntötték , hogy abban a színházban, ahol ő az igazgató, nem fog dolgozni. Közben a színház jegybevétele is csökkent: 2011-ben még 207 millió volt, 2018-ra pedig 100 millióra csökkent,  írta  a HVG. 2018-ra egyébként olyan helyzet alakult ki, hogy a Nemzeti Színház nagyszínpadánál csak a jegyek felét sikerült eladni, minden második széket ingyenjegyesekkel töltöttek fel. Az évadot 150 millió forintos veszteséggel zárták, hiába kaptak közel kétmilliárd forintos támogatást. Ezeket az adatokat egyébként Vidnyánszky hazugságnak tartotta, azt mondta, ha ingyenjegyet is adnak, azt a rászoruló emberek kapják, akik enélkül nem jutnának el színházba. „Soha ennyi nézője nem volt a Nemzetinek”,  mondta , mert ők nemcsak házon belül játszanak, hanem sokat járnak külföldre előadni, és ők is több külföldi előadást fogadnak a Vidnyánszky alapította Madách Nemzetközi Színházi Találkozón (MITEM). Tehát valójában azt csinálta, amit Debrecenben is. Szerinte „a hazug támadás oka nyilvánvalóan az, hogy a Nemzeti Színház a nemzet színházává vált”. És milyen Vidnyánszky színháza a színészei szerint? A harminc éve vele dolgozó Trill Zsolt  szerint  például „nehéz csinálni”, mert „ez egyszerre intellektuális színház is, fizikai színház is és költői színház is: sok-sok dologból áll össze. És nem utolsósorban hit. Ha nem hiszel benne, semmit nem ér az egész. Azért mondom ezt bátran, mert mi egy páran ismerjük Vidnyánszkyt, és sok mindent végigcsináltunk vele. Ha egyes előadások nem sikerültek, az azért van, mert nem volt bennünk elég hit és erő.”         Trill Zsolt és Vidnyánszky Attila a Bolha a fülbe című bohózat próbáján a Nemzeti Színházban 2013. augusztus 16-án. Fotó: Kallos Bea / MTI A Nemzeti volt egyébként a kulturális taotámogatások eltörlésének egyik nagy  nyertese . A tao az előadó-művészetek nézőszámalapú támogatási formája volt, tehát például a színházak az eladott jegyek árának nyolcvan százalékát igényelhették vissza cégek társasági adójából. Vidnyánszky régóta kardoskodott az eltörlés mellett, merthogy az egész csalások és pénzlopások fellegvára, aztán a kormány 2018-ban el is törölte. Az előadó-művészeti szervezetek ezután helyettesítő támogatást kérvényezhettek, a Válasz  szerint  az intézményvezetők itt is Vidnyánszky irodájában gyűltek össze elbírálásra. Így kapta a Nemzeti 2019-ben a már feljebb említett kétmilliárd forintot, ami jóval több annál a 76 millió forintnál, amit a 2018-as jegybevételei alapján taóként kapott volna. A független színházak és a magánszínházak közben pedig veszélybe kerültek. A rossz nyelvek szerint Vidnyánszkyt nem a pénzlopások zavarták a taóban, hanem az, hogy a pénzelosztásban nem tudta a politikai kapcsolatait érvényesíteni. Bevette a másik színészképzőt is Korábban nagyon szeretett volna tanítani a budapesti Színház- és Filmművészeti Egyetemen, ez akkor nem jött össze, „de ez már egy másik történet”, nyilatkozta 2015-ben. Koltai Tamás azóta elhunyt kritikus mondta erről a Magyar Narancsnak, hogy „a főiskolán elég korán helye lett volna az ő más gyökerű színészpedagógiájának. Megbántottságát ebből a szempontból jogosnak érzem. Azt nem, hogy sértettségre és egyfajta bosszúesküre váltotta.” Azért valamennyire mégis taníthatott: pár évvel ezelőtt egy másfél hónapos kurzust vitt, majd megbízták, hogy egy féléves kurzus alatt csináljon egy zenés-táncos vizsgát, de az egyik hallgató szerint azon a kurzuson mindössze kétszer jelent meg, a vizsga pedig elmaradt. Vidnyánszky ezt úgy  magyarázta , a hallgatók már eleve túl voltak hajszolva, nem lehetett megszervezni, hogy mindenki ott legyen a próbákon. Az SZFE bevételét aztán ugyanúgy kezdte, mint a Nemzeti Színházét: amikor még semmi köze nem volt hozzá, elkezdte nyilvánosan támadni, és javaslatokat tett arra, hogy lehetne átalakítani. „Palkovics László miniszter elmondta már tucatszor, és ezt én is megerősítem, 2014 óta téma az SZFE a minisztériumban. Számos terv született, végtelen számú egyeztetés volt ezek alatt az évek alatt” –  nyilatkozta , majd azt is mondta, ő maga is javaslatokat tett, például új épületre, kurzusokra, tanárokra. „Legyen olyan osztály, amely a Katonához, az Örkényhez, a Radnótihoz kötődik, de az képtelenség, hogy a Nemzetihez vagy az Operettszínházhoz ne tartozzon soha egyetlen osztály sem.” Az se járja  szerinte , hogy „más gondolat nem kerülhet be az egyetemre. Csak egyféle, balliberális gondolat mentén megy a képzés. És aki azt mondja, hogy nincs ideológiai ráhatás, az hazudik.” Aztán megérkezett az elhíresült nyílt levél is júniusban, amit a Vidnyánszky-féle Teátrumi Társaság írt az  Origóra . Ebben ilyeneket állítottak: „Az SZFE infrastrukturális állapota, épületeinek, előadótermeinek minősége siralmas, a munka- és oktatási körülmények az Egyetemen gyászosak.” „Az SZFE oktatási munkájának minőségét a szakma jelentős többsége régóta alacsony színvonalúnak tartja.” Vidnyánszky nem sokkal később azt is megmagyarázta, miért szólal meg olyan ügyben, amihez nincs hivatalosan köze: „A magyar felsőoktatás legfontosabb intézményét érintő elvi és szakmai kérdésekről van szó, amelyekben ahogyan a Magyar Teátrumi Társaság vezetőjeként, de a Nemzeti igazgatójaként és rendezőként én is kifejtem a véleményem, ezt bárki más is szabadon megteheti.” De hiába hangoztatta mindenfelé a véleményét, az egyetem autonómiája miatt befolyást nem tudott szerezni. Egészen addig, amíg a kormány egy huszárvágással nem tett egy alapítványt az egyetem vezetőségének feje fölé. Senkit nem lepett meg, hogy az alapítványi kuratórium elnöke az egyetemet acélosan támadó Vidnyánszky lett. Első lépésükkel pedig felszámolták az addigi legfőbb döntéshozó szerv, a demokratikusan megválasztott szenátus legtöbb jogkörét, „autonómiájának minden lényeges elemét”, és ezekkel felruházták önmagukat. Erre válaszul az egyetem teljes vezetése és szenátusa – ami az egyetem legfőbb döntéshozó szerve volt – lemondott. Az SZFE hallgatói azóta sem ismerik el legitimnek a kurátorokat, az autonómia visszaadását követelik, hetek óta demonstrálnak, és az egyetemet is szimbolikusan elfoglalták. Vidnyánszky pedig erre olyat  reagált , hogy az Amnesty International képezte ki a diákok egy részét az ellenállásra, egy nyári táborban. ( Minderről bővebben itt olvashat. )         Demonstráló diákok az SZFE Szentkirályi utcai épületénél 2020. októberében.Fotó: Bődey János / Telex Vidnyánszky hozzáállása és megszólalásai azért is érdekesek, mert a fia, ifj. Vidnyánszky Attila is az SZFE-n tanult, épp azok tanították, akiket az apja most leminősít, és a többi hallgatóval együtt kiállt az egyetem autonómiájáért, tehát ebben szembekerült az apjával. Vidnyánszky  szerint  ez a két dolog egyáltalán nincs ellentmondásban egymással, mert a fia már négyéves kora óta színészkedik, és egyébként is, szabad másképp gondolkodnia. Közben pedig „rendkívül nagyra  ugyanakkor  ez „egy fájó dolog”. Sokat beszélgetnek egymással, néha órákat, „vannak vitáink, és sok dologban egyet is értünk. Így normális.” Vidnyánszky többször nyilatkozta azt is, hogy olyan osztályokat  indítana el , ahol „másfajta gondolatok” lesznek, mint például a „nemzet, haza, kereszténység”. Arról mindig nyíltan beszélt, hogy neki a hit és a magyarság, nemzetiesség fontos. 2013-as publikációjában írta, hogy elég hosszú út vezetett neki a felekezeti vallásgyakorlathoz. Különben pedig jobban szereti a háromórás orosz templomi szertartásokat, mint az egyórás katolikus miséket. „Valószínűleg nekem több időre van szükségem ahhoz, hogy az Istenhez való közelséget valóban meg is éljem egy-egy szertartás alkalmával” –  magyarázta . A színházában viszont nem kéri számon a társulatától, ki miben hisz, vagy kinek milyen a világnézete, mondta. Ennek viszont ellentmond a volt nemzetis Szabó Kimmel Tamás  bejegyzése  arról, mit beszélgetett Vidnyánszkyval akkor, amikor átvette a színházat: „Kijelentette továbbá, hogy ő keresztény, és másfajta színházat fog csinálni. Hamar világossá tette, hogy felőle maradhatok, de nem fog jó szerepeket adni, ne reménykedjek, úgyhogy inkább menjek el, majd »átment valamelyik liberális színház, ne félj« — valahogy így. Akkor hallottam először, hogy »liberális színház«, és akkor kaptam először az arcomba, hogy én »liberális« vagyok. Megbélyegzett.” A színházi élet pápája „Szétaprózódnak az emberek, egyszerre rendeznek, igazgatnak, diákokat nevelnek, és egyik tevékenységet sem tudják teljes erővel csinálni” –  gondolkodott  még 2003-ban, 2020-ra viszont ez a véleménye megváltozott, mert ő maga is mindezt egyszerre csinálja. Sőt, látható, még ennél is többet, hiszen a színházi szakma minden fontosabb pozíciójának közelében van. Pedig már 2015-ben is arról  beszélt , hogy „folyamatos lelkiismeret-furdalása” van, amiért a négy fiatalabb gyerekével már nem tud annyi időt tölteni, mint korábban a kettő nagyobb fiával tudott, de túl sok a munkája. Volt tanára, munkatársa és jó ismerője, Szinetár Miklós  szerint  „aki ennyi állást tölt be egyszerre, miközben nagyon sok előadást is rendez, az megkérdőjelezi, hogy betölti-e azokat a hivatalokat rendesen. (...) Azért nem értem a viselkedését, mert az a Vidnyánszky, akit én ismerek, tehetséges művész, ráadásul tényleg szeretetre méltó ember.” Mindezekért  nevezte  őt Jordán Tamás nemrégiben a „mai színházi élet pápájának”, bár a színházigazgató szerint „őt ugyan nem a magyar színházi élet nagyjai választották meg, hanem ő maga nevezte ki saját magát, és ezt szentesítette a hatalom. (...) Hosszú évek óta már ő a magyar színházi élet megfellebezhetetlen vezetője.” ", "site": "https://telex.hu/rovat/belfold"}
{"title": "Tolvai Reni új frizurájával szexibb, mint valaha ", "body": "Az elmúlt időszakban Tolvai Reni hatalmas változáson ment keresztül.  \nAz elmúlt időszakban Tolvai Reni hatalmas változáson ment keresztül, életmódváltásának köszönhetően rengeteget fogyott. Az énekesnő nagyon büszke az eredményre, amit előszeretettel mutat meg az Instagramján. Tolvai Reni mindamellett, hogy sikeres énekesnő, profi sminkes is, így nem csoda, hogy tökéletesen sminkkel. Legújabb fotóján egy szintén szakmabeli barátnőjével ebédelt, közben olyan dekoltázsokat villant, hogy kiakad a szexiség hőmérője.  Egyes követőknek az is szemet szúrt, hogy a csinos énekesnő szőkére festette a haját, és úgy néz ki, mint egy élő barbie baba.                 A bejegyzés megtekintése az Instagramon                         TR (@tolvaireni) által megosztott bejegyzés   ", "site": "https://www.borsonline.hu/cimke/tolvai-reni"}
{"title": "Olyat terpesztett a kamerának Tolvai Reni, hogy megőrültek a rajongók ", "body": "Tolvai Reni újabb szexi fotóval jelentkezett közösségi oldalán.  \nTolvai Reni  az utóbbi időben, nem szégyenlősködik, ha testéről van szó: az énekesnő az elmúlt időben rengeteg szexi fotót tett közzé magáról, hol fürdőruhában, hol szexi, testhezálló szerelésekben, hol pedig olyan kivágott felsőben, amely szinte tényleg mindent megmutatott. A  csinos énekesnő  pontosan tudja, hogyan hívja fel magára a figyelmet és hogyan kell a rajongók kedvében járni. Az  énekesnő  terpeszben pózol a legújabb fotóján, de a melleit sem takargatja, alig takarja a ruha a felsőtestét.                 A bejegyzés megtekintése az Instagramon                         TR (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "A fél melle kint van, így kíván boldog karácsonyt Tolvai Reni - fotó ", "body": "Kellemes fotóval kívánt kellemes ünnepeket Tolvai Reni. \nTolvai Reni szexi képpel kísérte a karácsonyi köszöntését.  Az énekesnő Instagram-oldalán megosztott képen a melleit csak félig takaró ruhában, alatta dögös piros fehérneműben kívánt kellemes ünnepeket a rajongóinak.                  A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s Merry Xmas – fűzte a fotó mellé Tolvai Reni. ", "site": "https://www.borsonline.hu/cimke/tolvai-reni"}
{"title": "Ekkora mellei vannak valójában Tolvai Reninek: most láthatja - fotó ", "body": "Tolvai Reni ismét szexizett egyet az Instagramon, amelyen jól látszik, milyen formákkal büszkélkedhet. \nFalatnyi bikiniben mutatta meg testét és formás kebleit Tolvai Reni. A dögös énekesnő képe hamar nagy népszerűségre tett szert:  \"Az igen, nagyon szexi vagy\"  – reagáltak rajongók. A fotó természetesen  percek alatt több száz kedvelést ért el, nem véletlenül:                  View this post on Instagram                         A post shared by RENI (@tolvaireni) ", "site": "https://www.borsonline.hu/cimke/tolvai-reni"}
{"title": "Lakozott bőrszerkóban feszít Tolvai Reni ", "body": "Mielőtt mindenki azt gondolná, hogy stílust váltott volna az énekesnő, új külsejére magyarázatot adott. \nAmióta jelentős súlytól szabadult meg  Tolvai Reni , minden eddiginél merészebb szerelésekben áll a fotósok elé. Instagam-oldalán most feltűnt egy fotó, melyben  lakkozott, fekete bőr ruhában pózol . Ráadásul rövid, színes hajjal. Nem kell a rajongóinak megijedni, a változások csupán egy klip kedvéért történtek. – Leforgattuk az új dalomhoz a videoklipet ma, vagyis egy részét, mert holnap folytatjuk. Köszönöm a profizmust Tolvai Reni Team – írja a fotó mellett.                 A bejegyzés megtekintése az Instagramon                         TR (@tolvaireni) által megosztott bejegyzés   ", "site": "https://www.borsonline.hu/cimke/tolvai-reni"}
{"title": "\n        Michael Keaton odaszólt Donald Trump és Elon Musk támogatóinak\n       ", "body": "\nMichael Keaton ( új nevén Michael Douglas ) egy  Instagramon közzétett videóban  újfent megerősítette, hogy a november 5-i amerikai elnökválasztáson Kamala Harrisre fog szavazni, és egyúttal kritizálta Donald Trump és Elon Musk követőit is. Mint a Variety  írja , a színész megszólította a Trump nagygyűlésein felvonuló republikánus szavazókat, és emlékeztette a volt amerikai elnök és Musk hűséges pártfogóit, hogy Trump és a mellette kiálló Tesla-vezérigazgató valójában nem képviselik a szavazók érdekeit és semmibe veszik őket. „Ezt azoknak mondom, akik részt vennének Trump és Musk gyűlésein: nem tisztelnek titeket, nevetnek rajtatok a hátatok mögött és hülyének néznek” – mondta a színész, kiemelve, hogy semmi közös nincs Trumpban és a szavazóiban. Keaton felidézte azt a 2016-os esetet, amikor a volt amerikai elnök azt  mondta , hogy simán lelőhetne valakit, akkor sem veszítene szavazatokat. „Lényegében arra gondolt, hogy ezek az emberek annyira ostobák és hülyék, hogy akkor is rá szavaznának. Nem tisztelnek téged, higgy nekem” – mondta a videóban színész, aki 2020-ban  hasonló videóüzenetben  biztosította támogatásáról Joe Bident. Keaton az egyik legfontosabb billegő államban, Pennsylvaniában szólalt fel nemrég, ahol a fiatal szavazóknak üzent és kiállt Kamala Harris mellett. „A 30 év alattiaknak üzenem, hogy itt az esély arra, hogy hősök legyenek. Itt az alkalom, hogy tényleg változást érjetek el. Én is erre koncentrálok” – hangsúlyozta Keaton, majd kiemelte, hogy az amerikai helyzet kezd ijesztővé válni, Trump újraválasztása pedig szerinte szörnyű következményekkel járhat a középosztályra és a fiatalokra nézve. Mostanra  szép csapat sorakozott fel a demokrata elnökjelölt, Kamala Harris mögött : Michael Keaton mellett őt támogatja többek között George Clooney, Barbra Streisand, John Legend, Charli XCX, Aubrey Plaza, Cynthia Nixon, Barack és Michelle Obama, Bill és Hillary Clinton,  Taylor Swift ,  Billie Eilish ,  Bill Gates , valamint a korábbi elnök, a 100 éves Jimmy Carter is. A republikánusok jelöltjének, Donald Trumpnak is vannak ismertebb támogatói, Elon Musk mellett például az amerikai pankrátor Hulk Hogan, Azealia Banks, Amber Rose, Kid Rock és Steve Wynn is őt támogatja. ", "site": "https://telex.hu/rovat/kulfold"}
{"title": "\n        Károly királyt kábító kávával itatták meg és közben törzsfőnökké avatták Szamoán\n       ", "body": "\nIII. Károly személyében először látogatott brit uralkodó Szamoára, ahol a helyi hagyományoknak megfelelően egy kávaivó szertartáson is részt vett, aminek a végén a csendes-óceáni szigetország törzsfőnökévé választották,  írja a Guardian . A káva főzetet a mámorbors nevű növény gyökerének levéből és a kókusz nedvéből keverik, és hagyományosan egy fél kókuszdióba töltik, így kapta a 75 éves Károly is, félmeztelen, tetovált szamoaiak szolgálták fel neki a bódító italt.         III. Károly brit király és felesége, Kamilla a szamoai látogatáson – Fotó: Manaui Faulalo / AFP  A káva egyébként elég erős szer, Michael McCormack ausztrál miniszterelnök-helyettest például két éve úgy kiütötte, hogy kórházba is került. A 75 éves Károly egyébként először jár hosszabb külföldi utazáson azóta, hogy az év elején rákot diagnosztizáltak nála, 11 napos körúton van Ausztráliában és Szamoán feleségével, Kamillával. Ausztráliában egyébként nem mindenki örült ennyire Károlynak, egy köztársaságpárti szenátor  megzavarta  az uralkodó parlamenti vizitjét. ", "site": "https://telex.hu/rovat/kulfold"}
{"title": "\n        Magyar elnökséggel, magyar és máltai tartózkodással az EU Tanácsa megszavazta a 35 milliárd eurós ukrán hitelt\n       ", "body": "\nAz Európai Unió Tanácsa elfogadta az Ukrajnának nyújtandó támogatási csomagot egy legfeljebb 35 milliárd eurós rendkívüli hitellel,  közölte  szerda este az uniós testület. Egy csatolt  dokumentumból  kiderül, hogy  a magyar elnökségű Tanácsban  két tagállam, Magyarország és Málta kormányai tartózkodtak, rajtuk kívül mindenki igennel szavazott. A javaslat elfogadásához elég volt a minősített többség, így egyedül senki sem vétózhatott, a tartózkodás gyakorlatilag udvarias nemnek számít. Ahogy arról  korábban írtunk , a tagállami Tanács már két hete közölte, hogy megállapodtak a hitelről, most ezt szentesítették írásbeli eljárással. A kölcsön visszafizetéséhez a lefoglalt orosz jegybanki vagyont használnák fel, a kamataiból állnák a részleteket. (A közlemény szerint erre a profit 95 százalékát fordítanák. A maradék gyakorlatilag arra a katonai támogatásra menne, amit egy korábbi tartózkodása miatt a magyar kormány megkerülésével  fogadtak el  júniusban.) „Oroszország fizessen” – többen így foglalták össze a mostani kölcsön lényegét az Európai Parlamentben, ahol  kedden vitáztak és szavaztak  a tervezetről. Sandra Kalniete néppárti szószóló arra is felhívta a figyelmet, amire a tervezet szövege is utal, hogy a hitellel legalább részben korábbi uniós kölcsönöket válthatnak ki. Az EP-ben a Fidesz-KDNP képviselői nem adtak le voksot, holott pár másodperccel a szavazás lezárása után már őket mutatta a közvetítés a teremben ülve, a Tisza Párttól tartózkodtak, a Mi Hazánk német, a DK igent nyomott. A G7-ekkel együtt segítenének A szerdai közlemény szerint a pénzügyi csomag célja, hogy támogassa Ukrajnát a fokozódó orosz agresszióval szemben, és hozzájáruljon Ukrajna finanszírozási hiányának fedezéséhez. A csomagban egy együttműködési mechanizmust is elfogadtak, ami (a lefoglalt orosz vagyon felhasználásával) segíti Ukrajnát, hogy visszafizessen az uniós résszel együtt 45 milliárd euróig nyújtott hiteleket az EU-tól, valamint a több uniós tagállam mellett az Egyesült Államokból, Japánból és Kanadából álló  G7-es partnereitől . Az uniós országok állam- és kormányfői, köztük Orbán Viktor a múlt heti csúcstalálkozójukon  hangsúlyozták a fontosságát , hogy a G7-ek  az előzetes megállapodásukat betartva  45 milliárd eurós hitelt adjanak Ukrajnának a „jelenlegi és jövőbeli katonai, költségvetési és újjáépítési szükségleteihez”. A G7-tag Egyesült Államok kormánya ugyanakkor tart tőle, hogy az EU-ban félévente meg kell újítani a szankciókat, amikkel az orosz vagyont is lefoglalták. Erről egyhangúlag döntenek, azaz egyetlen kormány is vétózhat, így inkább hároméves hosszabbításokat szeretne. Varga Mihály pénzügyminiszter korábban  arról beszélt , hogy a szanckiókról csak az USA november 5-i elnökválasztása után kellene dönteni.  A Politico szerint  ez ajándék lehet Donald Trumpnak, mert ha nyer, így kifarolhat az egyezségből. A hitellel együtt egy nyolchetes határidő alóli kivételről is szavaztak (azaz ha betartották volna, az elnökválasztás utánra csúszott volna az EU döntése a G7-es hitel uniós részéről), itt egyedül a magyar kormány tartózkodott. A máltai és az osztrák kormány külön nyilatkozatokat is csatolt A múlt heti csúcstalálkozó végén kiadott következtetésekbe beletették azt a szokásos kiskaput is, hogy a katonai támogatásnál figyelembe kell venni egyes tagállamok biztonság- és védelempolitikáját is, ami általában a semleges országokra utal. A mostani tanácsi döntéshez két semleges tagállam, Ausztria és a tartózkodó Málta kormánya is csatoltatott egy-egy nyilatkozatot. Utóbbié visszautal a csúcstalálkozó kitételére a katonai támogatásról, ezt szerinte nem tükrözi a tanácsi javaslat, ezért tartózkodott. Az osztrákok hangsúlyozzák, hogy a javaslat nem érinti Ausztria biztonság- és védelempolitikai sajátosságait, az ország pedig nem fog a jövőben sem fegyvereket vagy lőszert finanszírozni. (Magyarország és a semleges Írország kormányai nem fűztek külön nyilatkozatot a döntéshez.) ", "site": "https://telex.hu/rovat/kulfold"}
{"title": "\n        Putyin kebelbarátja szerint eszkalációhoz vezetne, ha Észak-Korea csapatokat küldene az orosz–ukrán háborúba\n       ", "body": "\nBaromságnak nevezte Alekszandr Lukasenko belarusz elnök a  BBC riporterének  azt a hírt, miszerint Észak-Korea csapatokat küldött, hogy Oroszország oldalán harcoljanak Ukrajnában. Lukasenko a feltörekvő gazdaságok BRICS-csúcstalálkozójának alkalmával találkozott a BBC riporterével. A Putyinnal évtizedek óta jó viszonyt ápoló Lukasenko azt mondta, hogy „ismerve a jellemét, Putyin soha nem próbálna meg rávenni egy másik országot, hogy vonja be a hadseregét Oroszország ukrajnai különleges műveletébe”. Lukasenko szerint a konfliktus eszkalálódásához vezetne, ha bármelyik ország, akár a belarusz fegyveres erők is a beszállnának a háborúba az oroszok oldalán.         Lukasenko és Putyin a BRICS-találkozón Oroszországban – Fotó: Maxim Shipenkov (Reuters) „Ha még mi is bekapcsolódnánk a háborúba, ez az eszkalációhoz vezető út lenne. Hogy miért? Mert önök, az angolszászok azonnal azt mondanák, hogy egy másik ország is bekapcsolódott az egyik oldalon... így a NATO csapatokat telepítene Ukrajnába” – mondta Lukasenko. Az elnök azt állította a BBC-nek, hogy az oroszok soha nem kérték őt arra, hogy belarusz csapatokat küldjön a frontra. A BBC ugyanakkor emlékeztette Lukasenkót, hogy Belarusz szerepet játszott Oroszország háborújában, miután 2022 februárjában Oroszország teljes körű ukrajnai invázióját részben belarusz területről indították. „Miért engedte ezt az ország vezetője a Kremlnek?” – kérdezte a riporter, mire az elnök visszakérdezett: „Honnan tudja, hogy engedélyt adtam belarusz terület használatára?” Amikor a BBC emlékeztette, hogy az oroszok belarusz területet használtak az invázióhoz, Lukasenko azt mondta, hogy akkoriban több ezer orosz katona részvételével gyakorlatot folytattak. És amikor Putyin elkezdte kivonni ezeket a csapatokat onnan, ahol Dél-Belaruszban voltak, egy út mentén, az ukrán határ mentén, akkor egy ponton átirányította a csapatok egy részét Kijevbe. „Biztos vagyok benne, hogy provokálták őket. Putyinon múlik, hogyan vonja vissza a csapatait. Kijeven keresztül. Vagy mehetett volna Minszken keresztül is” – mondta. „Nem hívta fel Putyint, hogy megkérdezze, mi folyik itt?” – kérdezte a riporter. „Nem. Nem hívott fel. És én sem hívtam őt. Ezek az ő csapatai, és joga van ahhoz, hogy úgy vonuljon ki velük, ahogy neki tetszik.” Dél-Korea azt állítja, hogy Észak-Korea már háromezer katonát küldött az ukrajnai háborúba, és várhatóan még ezreket fog odavezényelni. Ez a szám jócskán meghaladja az előzetes becsléseket. A dél-koreai hírszerzés úgy tudja, hogy Észak-Korea összesen tízezer katonát ígért Oroszországnak. Volodimir Zelenszkij ukrán elnök korábban ugyanennyi észak-koreai katonáról beszélt, és kedden arra is felszólította szövetségeseit, hogy reagáljanak az észak-koreai csapatok háborúba történő bevonására. Az  amerikaiak is azt állítják, hogy észak-koreaiak segítenek az oroszoknak , erre állítólag bizonyítékaik is vannak. ", "site": "https://telex.hu/rovat/kulfold"}
{"title": "\n        Kamala Harris lefasisztázta Donald Trumpot\n       ", "body": "\nKamala Harris fasisztának nevezte Donald Trumpot, miután a volt elnök egykori kabinetfőnöke azt állította: Trump többször is hangot adott Hitler iránti csodálatának, írja a  Guardian . John Kelly szerint a volt elnök korábban arról siránkozott, hogy nincsenek olyan tábornokai, akik hasonló hűséget esküdnének neki, mint ahogyan a katonai parancsnokok Adolf Hitlert szolgálták a náci Németországban.         Fotó: Kevin Dietsch / 2024 Getty Images Az Egyesült Államok alelnöke szerdán a washingtoni rezidenciáján tartott beszédében azt mondta: „Donald Trump egyre inkább egy zavart és instabil személy, és egy második ciklusban az olyan emberek, mint John Kelly, már nem lennének ott, hogy a hajlamai és tettei ellen védelmet nyújtsanak. Azok, akik egykor megpróbálták megakadályozni, hogy a legvadabb indulatait kövesse, már nem lennének ott, hogy megfékezzék őt.” Harris szerint a Kelly által felidézett megjegyzések azt mutatják, hogy Trump nem olyan hadsereget akar, amely hűséges az Egyesült Államok alkotmányához, inkább olyan katonaságot szeretne, amely személyesen hozzá hűséges, és engedelmeskedik a parancsainak. „Tudjuk, hogy Donald Trump mit akar. Ellenőrizetlen hatalmat. A kérdés tizenhárom nap múlva az lesz: mit akar az amerikai nép?” – fogalmazott az alelnök. Kelly 18 hónapig volt a Fehér Ház kabinetfőnöke Trump elnöksége alatt, most a New York Timesnak és az Atlanticnak is az akkori elnök hasonló megnyilatkozásairól számolt be. Harris szerint Kelly szavaiból pedig világosan kiderül, hogy Donald Trump olyasvalaki, aki „minden bizonnyal a fasiszták általános definíciójába tartozik, és aki valójában már az első napon diktátori fogadalmat tesz, és megfogadja, hogy a hadsereget személyes milíciájaként fogja használni a személyes és politikai bosszúhadjáratainak végrehajtására”. Harris szerda este a  pennsylvaniai városházán  is megismételte a vádakat, és azt mondta: a republikánus riválisa „instabil” és „alkalmatlan a szolgálatra”. A  CNN által közvetített vitán  a demokrata elnökjelölt újra azzal érvelt, hogy azoknak az embereknek a szavában kell megbízni, akik a legjobban ismerik Trumpot. ", "site": "https://telex.hu/rovat/kulfold"}
{"title": "\n        A török hadsereg a kurdokra mért csapással reagált az ankarai merényletre\n       ", "body": "\nA török kormány közölte, hogy hadserege szerda este Irakban és Szíriában a PKK kurd fegyveres csoporttal kapcsolatban álló helyszínekre mért csapást, miután őket okolja egy  Ankara közelében elkövetett támadásért , amelyben legalább öt ember meghalt – írja a  BBC . A Kurdisztáni Munkáspárt (PKK) Törökországban, az Egyesült Államokban és az Egyesült Királyságban is tiltott terrorszervezet, és az 1980-as évek óta harcol a török állam ellen az ország jelentős kurd kisebbségének jogaiért. „Összesen 32, a terroristákhoz tartozó célpontot sikerült megsemmisíteni” a megtorló támadásban – áll a török védelmi minisztérium közleményében. Recep Tayyip Erdogan elnök az X-en közzétett bejegyzésében „szörnyűségesnek” nevezte a TAI elleni támadást. Ali Yerlikaya belügyminiszter pedig azt mondta, hogy két támadót, egy nőt és egy férfit „semlegesítettek”. Ő is elmondta, hogy a támadásban valószínűleg a PKK vett részt. A  támadásról készült különböző videókon  legalább két ember látható, amint fegyverrel lövöldöznek a Turkish Aerospace Industries (TAI) bejárata körül, amely a fővárostól mintegy 40 kilométerre található.         A török TUSAS légiközlekedési vállalat székhelyének bejárata a támadás után. Fotó: Stringer (Reuters) A TUSAS (Turkish Aerospace Industries) Törökország egyik legjelentősebb védelmi és űrkutatási vállalata, amely többek között az ország első nemzeti harci repülőgépét, a KAAN-t gyártja – jegyezte meg tudósításában a  SkyNews . A TUSAS polgári és katonai repülőgépeket, pilóta nélküli légi járműveket és egyéb védelmi ipari és űrrendszereket tervez, gyárt és szerel össze. Eddig egyetlen csoport sem vállalta a felelősséget a támadásért, amelyben 22 ember megsebesült. Cevdet Yilmaz török alelnök elmondta, hogy az áldozatok közül négyen a TAI alkalmazottai voltak, míg az ötödik egy taxisofőr. A helyi média korábban arról számolt be, hogy a támadók megölték a taxisofőrt, mielőtt elvették a járművét a támadás végrehajtásához. A robbanás a műszakváltás idején történt, és a személyzetet óvóhelyekre kellett irányítani. Yerlikaya azt is megerősítette, hogy a támadásban megsebesült 22 személy között heten a különleges alakulat tagjai. A törökországi rádió és televízió legfelsőbb tanácsának elnöke, Ebubekir Sahin arra figyelmeztetett, hogy az incidenssel kapcsolatos minden képet el kell távolítani a közösségi médiából, és felszólította a felhasználókat, hogy ne osszanak meg olyan képeket, amelyek „a terrorizmus céljait szolgálják”. ", "site": "https://telex.hu/rovat/kulfold"}
{"title": "\n        Mészáros Lőrinc és Orbán Áron cégei őrzik a Központi Nyomozó Főügyészség épületeit a következő három évben\n       ", "body": "\nA következő három évre Mészáros Lőrinchez és Orbán Áronhoz, a miniszterelnök testvéréhez köthető cégek nyerték el a Központi Nyomozó Főügyészség (KNyF) épületeinek őrzésére kiírt, nettó 1,1 milliárdos közbeszerzést –  írja az Átlátszó . A megbízásért még két cég indult, őket azonban kizárták. A KNyF épületeit egyébként már évek óta a Mészáros Lőrinc tulajdonában lévő Nemzetközi Testőr Biztonságszolgálati Kft látja el, mellette futott be győztesként a Bank Biztonság Bizalom Zrt. Utóbbi cég egyik tulajdonosa a Multi Shoot Zrt., amelynek Orbán Áron az ügyvezetője – a cég neve egyébként  Orbán Áron vízumlobbis ügyében is szerepet játszott . A Bank Biztonság Bizalom Zrt. a KNyF mellett többek között a Fővárosi Ítélőtáblának és a Paks II. Atomerőmű Zrt.-nek is dolgozik. A Nemzetközi Testőr Biztonságszolgálati Kft.-t – amely egyébként már 2016 óta védi az ügyészségi épületeket – még 2022-ben  vásárolta meg  Mészáros Lőrinc cége. Az őrző-védő cégről tavasszal még a Magyar Péter által nyilvánosságra hozott hangfelvételek miatt  írtunk . Ezen korábbi felesége, Varga Judit – még igazságügyi miniszterként – arról beszélt, hogy Rogán Antalék kihúzatták a Schadl-Völner-ügy ügyészségi iratainak egyes részeit.  Fürcht Pál főügyész akkor azt mondta , az épületet őrző külsős cég tud és számol be arról, ki megy be és ki jön ki az ügyészségi épületből. ", "site": "https://telex.hu/rovat/belfold"}
{"title": "\n        Hétfőn indul a nemzeti konzultáció a gazdasági semlegességről\n       ", "body": "\nOrbán Viktor  Facebookon  jelentette be, hogy hétfőn indul a legújabb nemzeti konzultáció, ezúttal a gazdasági semlegességről. A  tervről  először Kocsis Máté írt, ő akkor  Facebook-bejegyzésében  úgy fogalmazott, „ha Magyarország semleges gazdaságpolitikát folytat, akkor az uniós átlag felett növekedhet a gazdaság”, és mint „minden fontos ügyről, erről is meg kell kérdezni az emberek véleményét.” A miniszterelnök ma reggeli, Kossuth Rádiónak adott  interjújában  arról beszélt, meg kell erősíteni a magyar véleményeket. Azzal indokolta az újabb nemzeti konzultációt, hogy „nem tud hivatkozni a katonai erőnkre, a hatalmas népességre (…), egyetlen dologra tud hivatkozni, a magyar emberek véleményére”. Az, hogy pontosan milyen kérdések lesznek a konzultációs lapokon, egyelőre nem derült ki. Arról, hogy mi is pontosan Orbán Viktor új, gazdasági semlegességként emlegetett terve,  itt írtunk . ", "site": "https://telex.hu/rovat/belfold"}
{"title": "\n        Bérelt autóik áfájával trükköztek a cégek, az autópályák kamerái buktatták le\n       ", "body": "\nAz autópályák kameráinak segítségével három, bérelt autóik áfájával trükköző céget füleltek le a Nemzeti Adó- és Vámhivatal (NAV) ellenőrei –  derül ki a NAV pénteki közleményéből . Az ellenőrzött cégek bevallásukban a bérelt kocsik üzemeltetésének áfáját szinte teljes egészében levonták. Ez eddig még rendben is lehetne, ha tudják bizonyítani, hogy az autót csak üzleti célra használják – ha nincs útnyilvántartás, az üzemeltetés áfájának maximum felét lehet levonni. A leadott útnyilvántartásokat az autópályák kamerafelvételeivel vetették össze a NAV-ellenőrök. Így derült ki az is, hogy 2022 nyarán az egyik céges autó papíron Tiszaújvárosból Sopronba közlekedett, a kamerákon viszont látszott, ahogy az M3-as, és az M7-es autópályán haladva elhagyta az országot, egy héttel később pedig ugyanezen az útvonalon érkezett vissza. Az ellenőrzés szerint a három cég levonható adóját összesen több mint hárommillió forinttal csökkentette. A vállalkozások nem vitatták a NAV megállapításait és befizették a jogtalanul levont különbözetet. ", "site": "https://telex.hu/rovat/belfold"}
{"title": "\n        Schmidt Mária: A Nyugatnak nem volt érdeke, hogy győzzön a magyar forradalom\n       ", "body": "\nA 48 perc című műsor  vendége  volt Schmidt Mária, ahol nemcsak 1956 emlékezetéről, de az EU helyzetéről és az amerikai elnökválasztásról is beszélt. A Terror Háza Múzeum főigazgatója szerint az 1956-os forradalom üzenete nem más 2024-ben, mint eddig. „Ez egy olyan történelemfordító cselekedet volt, amire az egész világ odafigyelt, és amire mindannyian büszkék lehetünk” – mondta Schmidt, majd hozzátette, „a Nyugatnak nem volt érdeke, hogy győzzön a magyar forradalom”. Schmidt korábban  a Telexnek is azt írta  Orbán Balázs  kijelentésére  reagálva, hogy a „forradalmat nem lehet összehasonlítani Oroszország Ukrajna elleni agressziójával”, mert „Magyarország nem kapott semmiféle logisztikai támogatást, sem fegyverszállítmányokat, és nem álltak a magyarok mögé diplomáciailag sem ”.  Ezúttal úgy fogalmazott, „Trianonról is Nyugaton döntöttek, a második világháború végén a náci megszállás is Nyugatról jött. Ezért 1956 üzenete az, hogy nekünk magyaroknak kell harcolnunk magunkért.” Schmidt az Európai Unió problémáiról is beszélt, szerinte „az EU-nak nem látszanak a víziói a saját jövőjét illetően”. Csatlakozásunk idején a főigazgató szerint „az Európai Unió nemzetek közössége volt gazdasági előnyökkel, a szuverenitás meghagyásával. Mára azonban birodalmi ambíciókat tápláló, a nemzeteket nem tisztelő bürokráciává vált”, pedig „a birodalmak korának vége, a Szovjetuniót is a nemzeti érzés kapta szét”. Az amerikai elnökválasztásról Schmidt elmondta, „Donald Trump nem indított háborút, demokráciaexportot elnökként”, ráadásul „ő az utolsó olyan elnök, aki tud valamit Európáról, feleségei révén ismeri Közép-Európát, tudja, hogy volt 1956, a berlini fal.” Ezzel szemben „Kamala Harrisre ez nem igaz”, Schmidt „tőle a demokráciaexport tekintetében is épp az ellenkezőjét várja”. Szerinte ugyanakkor akármi is lesz a választások eredménye, „Amerikának nem dolga Magyarország-bartának lenni”. Schmidt a beszélgetést úgy zárta, „Orbán Viktor felismerte, hogy nem várhatja ki, amíg az EU kidolgozza a maga vízióit a jövőről”, ami szintén ’56 tanulsága, de azt is elárulta, hogy „ő optimista a jövőt illetően”. ", "site": "https://telex.hu/rovat/belfold"}
{"title": "\n        Novák Katalin alapítványa és az MCC tízmilliókat kapott az állam és a Mol közös alapítványától\n       ", "body": "\nAz MCC esztergomi fesztiválját és Novák Katalin volt köztársasági elnök alapítványát több tízmillió forinttal támogatta a magyar állam és a Mol közös alapítványa, írja a  444 . A Mol – Új Európa Alapítványról nemrég derült ki, hogy az elmúlt években  több mint 11 milliárddal támogatott határon túli futballcsapatokat . A 80 milliárdos vagyonnal bíró alapítvány kuratóriumában olyan ismert kormányközeli személyek ülnek, mint Schmidt Mária vagy Demeter Szilárd. De nemcsak a határon túli focira adtak jelentős összegeket. Kétszer 50 milliót kapott szintén közérdekű vagyonkezelő alapítványként működő MCC az esztergomi MCC Feszt megrendezésére. Az ugyancsak tízmilliárdos vagyonnal rendelkező MCC támogatása azért is érdekes, mert a Mol – Új Európa Alapítványhoz hasonlóan 10 százalékos részesedése van a Molban, vagyis tulajdonképpen az egyik Mol-részvényes alapítvány adott pénzt a másik Mol-részvényesnek. A Novák Katalin által 2023-ban létrehozott  Családpárti Alapítvány  100 milliót kapott a Stipendium Peregrinum (Stipi) nevű ösztöndíjprogram győzteseinek támogatására. Az alapítvány a hagyományos családmodell és a családi értékek védelmét, a gyermeknevelés ösztönzését, és a nők és férfiak házasságának népszerűsítését tűzte zászlajára. Az ösztöndíjprogramban a kiemelkedően tehetséges magyar fiatalok külföldi oktatását támogatják. Miután Novákból államfő lett, már ezen az alapítványon keresztül folyt a tehetséges fiatalok támogatása. Több mint 200 millió forintot kapott a német-magyar gazdasági kapcsolatokat elősegítő rendezvények, csereprogramok megszervezéséért és működési támogatásként a Dialog Ungarn Wirtschaftsnetzwerk Eventorganization Nonpprofit Kft. az elmúlt három évben, míg az állami forrásokból létrehozott Brain bar fesztivál 64 milliót kapott két év alatt. A szomszédos országokban működő magyar nagykövetségek 8-23 millió közötti összegeket kaptak az EU soros elnökségi programjaira, amik munkaebédek, koncertek és egyéb rendezvények lehettek. Áder János volt államfő klímavédelemmel foglalkozó Kék Bolygó Alapítványának és a Böjte Csaba-féle Dévai Szent Ferenc Alapítvány kérelmét viszont elutasította az állam és a Mol közös alapítványa. ", "site": "https://telex.hu/rovat/belfold"}
{"title": "\n        106 jelölt, 106 potenciális hiba – eddigi legnehezebb feladata előtt áll Magyar Péter\n       ", "body": "\n„Most kinyitjuk előttetek a lehetőséget. Szálljatok be ti is hazánk irányításába, Magyarország kormányzásába, […] eljött a tehetséges emberek ideje, a jövő hazaszerető vezetőit keressük!” – Magyar Péter  az október 23-i beszédében  jelentette be, hogy a Tisza Párt nyílt pályázattal toborozza a 106 egyéni választókerületi képviselőjelöltjét a 2026-os országgyűlési választásra. „Olyan hazaszerető hölgyeket és urakat keresünk, […] akik a maguk szakterületén kiemelkedőek, világos vízióval rendelkeznek a településeik és hazánk jövője kapcsán, és vállalják a közszereplői léttel járó némi nemű nehézségeket is” – sorolta az elvárásokat Magyar, akinek igen mélyreható személyes tapasztalatai vannak már ezekről a bizonyos némi nemű nehézségekről. Azt is hozzátette, hogy a képviselőjelöltek mellett több ezer szakembert is keresnek, akikkel győzelmük esetén átvennék a kormányzást. Képviselők, miniszterek, elítéltek kizárva A rendezvény után  a Hvg.hu-nak  azt mondta Magyar, hogy a teljes államapparátus működtetéséhez keresnek embereket: a leendő nagykövetek, az állami cégek vezetői és a kormányhivatalok vezetői is a jelentkezők közül kerülhetnek ki. Egy soklépcsős kiválasztási folyamat lesz, amelyben egy csapat HR-es szűri a jelentkezőket, de az Antall-kormány egykori államtitkára,  Raskó György is besegít . Első lépésként a  Tisza Párt honlapján  kell kitölteni a jelentkezési formulát november 20-ig, és a szakmai tapasztalatok feltüntetése mellett bemutatkozó videókat is várnak a pályázóktól. Magyar arról is beszélt, hogy az első szűrő után a jelentkezőknek bizonyos helyzetekben is meg kell majd mutatniuk magukat a párt országjárásán: bizonyítaniuk kell helyben, hogy „valóban hallgatnak-e rájuk az emberek, hogy valóban köztiszteletben állnak-e, valóban elismertek-e, valóban nincs vaj a fülük mögött”. Hosszú, sok hónapos kiválasztási folyamat vár minden jelentkezőre, és az országgyűlési képviselőjelöltek esetében a végső szót a párt vezető testülete mondja majd ki. Nincsenek szigorú megkötések, a politikai tapasztalat például nem szerepel az elvárások között. Magyar Péter azonban azt már  szeptember végén  nyilvánosságra hozta, hogy milyen kizáró okok lehetnek. Nem jelentkezhetnek szándékos bűncselekmény elkövetéséért elítéltek, parlamenti pártok volt és/vagy jelenlegi országgyűlési képviselői, korábbi képviselőjelöltjei, valamint kormánytagok, államtitkárok húsz évre visszamenően. Nem lehetnek a Tisza tagjai továbbá olyanok, akik az MSZMP, vagy a rendszerváltás előtti állambiztonsági szolgálat bármelyik ügyosztályának vagy a Munkásőrségnek a tagjai voltak. A  Tisza Párt honlapján  egy multicég álláshirdetésére hajazó felhívás fogadja október 23. óta az érdeklődőket. A jelöltektől azt várják, hogy kiváló kommunikációs képességekkel rendelkezzenek, ápolt megjelenésük és példamutató viselkedésük legyen. A személyes és szakmai hitelesség mellé karizma és erő is szükséges, és az ideális jelentkező minden körülmények között megbízható és fegyelmezett, alkalmas a politikai szerepvállalásra. „Szókimondók, felelősségteljesek és őszinték” – írják, de az is elvárás, hogy a pályázónak legyen már közösségi szerepvállalása, vezetői gyakorlata, például alapítványban, egyesületben, szakmai érdekképviseletben vagy önkormányzati szervben szerzett tapasztalata. Információink szerint az a terv, hogy első körben választókerületenként 3-3 potenciális jelöltet választanának ki, és megnézik, hogy a gyakorlatban miként teljesítenek helyben a közösségépítésben, mennyire hallgatnak rájuk az emberek, hogy szerepelnek a nyilvános rendezvényeken, és mennyire tudják megszólítani a helyi választókat. Úgy tudjuk, hogy a jelenlegi elképzelés szerint csak az utolsó pillanatban, 2026 elején akarják bejelenteni a 106 egyéni jelölt nevét, és nem feltétlen mindenkit a pályázat segítségével választanának ki. A Tisza Párt helyi közösségi szervezetei, a Tisza Szigetek, majd később a párt alapszervezetei is ajánlhatnak jelölteket a pártvezetés figyelmébe. A 106 képviselőjelölt megtalálása lesz Magyar Péter egyik legnehezebb és sok kockázatot rejtő feladata a következő időszakban, a tervezett kormányváltáshoz ugyanakkor ez elengedhetetlen feltétel. Az Országgyűlés 199 képviselőjéből ugyanis 106-an egyéni választókerületből kapnak mandátumot, de a 93 listás mandátum kiosztásánál is komoly szerepe van a választókerületi jelöltek teljesítményének. Nem mindegy, hogy a győztes egyéni képviselő hány szavazattal előzi meg a másodikat. A Fidesz által megalkotott választási törvény „a győztes mindent visz” elvén alapul. Ennek egyik eleme, hogy a győztes egyéni jelöltek pártjai is kapnak töredékszavazatokat: az első és második helyezett közötti szavazatkülönbség automatikusan hozzáadódik a nyertest jelölő párt országos listájához. A kormányváltáshoz így a választókerületek több mint felében, legalább 54 körzetben kell nyernie a Tisza Pártnak. Ez korántsem lesz könnyű feladat, hiszen a Fidesz 2014-ben 96, négy évvel később 91, a legutóbbi választáson pedig 87 választókerületet húzott be. A kormánypárti padsorokban több olyan képviselő is ül, aki 1998 óta minden választást megnyert a körzetében: Kósa Lajos Debrecenben, Tállai András Mezőkövesden vagy Kovács Zoltán Pápán már a hetedik ciklusát kezdte 2022-ben. Jó pár kormánypárti képviselő az elmúlt években-évtizedekben erős egyéni brandet is épített helyben, és ennek köszönhetően jobb eredményt ért el, mint a párt országos listája. A legutóbbi parlamenti választáson a rekorder Hargitai János volt, aki 6,1 százalékkal több szavazatot kapott a mohácsi választókerületben (Baranya vármegye 3.), mint a Fidesz-KDNP országos listája, de volt még másik 54 olyan választókerület, ahol a fideszes jelöltre többen szavaztak, mint a kormánypárti listára. Kikerül Magyar kezéből az irányítás, megsokszorozódik a hibázási lehetőség Megnehezítette a toborzást Magyar Péter azzal, hogy eleve kizárta azokat, akik az elmúlt húsz évben valamely parlamenti párt jelöltjeként elindultak egy választáson. Pár hónap alatt így olyan jelölteket kell felkutatnia a Tiszának az ország 106 választókerületében, akik az elmúlt két évtizedben távol tartották magukat a pártpolitikától, most azonban – vállalva minden következményt – beszállnak a versenybe. Egy év alatt kell a politikai újoncok ismertségét és népszerűségüket felépíteni, ami különösen azokban a vidéki választókerületekben lesz kihívás, ahova több tucat település tartozik. Magyarék nyilván azzal számolnak, hogy ha a Tisza Pártnak lesz húzása, akkor szinte teljesen mindegy, hogy ki a választókerületi jelölt, mert a szavazók csak a logót nézik majd. Ez az elv más pártnál is él természetesen. A Fidesz négy kétharmados győzelme sem annak köszönhető, hogy minden választókerületben kiugróan tehetséges és felkészült jelöltet találtak. Magyar  arra számít , hogy bőven lesz feladatuk azoknak a kiszűrésével is, akiket a Fidesz vagy más politikai erő akar „betenni ebbe a játékba”. Az önkormányzati választás előtt is az utolsó pillanatban  döntött úgy , hogy a Tisza – az előzetes ígéretekkel ellentétben – nem állít vármegyei listákat, amit  azzal indokolt akkor,  hogy sok olyan jelzést kaptak, hogy „a kiválasztott jelöltek között szinte minden megyében vannak álcivil kormánypárti és ellenzéki pártokhoz köthető trójai falovak, olyanok, akiket szándékosan azért küldtek, hogy ártsanak a Tisza Párt hitelességének”. A nyílt képviselői pályázatnál még fokozottabban megvan ennek a kockázata. Azzal is számolnia kell a Tiszának, hogy a kormányzati propaganda minden fellelhető információmorzsát fel fog kutatni a képviselőjelöltekről, és igyekszik a választás előtt, a kampány alatt „levadászni” őket korábbi balhés ügyek bemutatásával. Volt erre példa az előző választásokon is. A 2022-es parlamenti választás előtt például azzal tudták  visszaléptetésre kényszeríteni  az egyik párbeszédes jelöltet a monori választókerületben, hogy előkerítették a hat évvel korábbi vállalhatatlan kommentjeit egy zárt Facebook-csoportból. Ugyancsak magyarázkodnia kellett az ellenzéki pártoknak a 2021-es tiszaújvárosi időközi választás kampányában, amikor a közös jelöltként induló, jobbikos Bíró László  korábbi antiszemita megjegyzései  kerültek elő „Judapestről” és „tetűcsúszdás zsidókról”. A Magyar Péter és a Tisza Párt minden egyes megnyilvánulását árgus szemekkel figyelő kormányzati propagandamédia azonban most akár még segíthet is a jelöltkeresésben – ezt legalábbis a párton belül most így fogják fel. Nem véletlenül nyújtották olyan hosszúra a kiválasztási folyamatot, és nem véletlenül versenyeztetnek egy körzetben több lehetséges jelöltet. Ha a kormánymédia feltárja valamelyik aspiráns kínos múltját, még időben, a jelöltek hivatalos bejelentése előtt le tudják szedni a pályáról. Sokkal rosszabb forgatókönyv lenne számukra, ha csak kampány utolsó heteiben, az ajánlásgyűjtés és a hivatalos jelöltállítás után jön ki valakiről terhelő információ. Akkor már nincs lehetőség jelöltet cserélni. Magyar február óta  „one man showt” visz , ő az egyedüli arca a pártnak. Az országgyűlési választás kampányában azonban elkerülhetetlen lesz a 106 jelölt nyilvános szereplése. Ez pedig azzal jár, hogy minden egyes megszólalásban ott lehet a hibázási lehetőség. Elég egy pontatlan kifejezés, egy jól kivágható mondat, és az egész pártra ráég a hiba. Nem véletlen, hogy a tavaszi kampányban egyedül Magyar Péter szerepelt, és a politikában tapasztalatlan EP- és fővárosi önkormányzati képviselőjelöltek végig a háttérben maradtak. Kérdés, hogy a jövőben Magyar kész lesz-e plusz teret adni másoknak is a pártban, vállalva a kockázatot és felelősséget a megnyilvánulásaikért, vagy megpróbál úgy nekivágni a kampánynak, hogy továbbra is csak ő van előtérben. Arról is döntenie kell majd a Tisza Párt vezetésének, hogy mi legyen azokkal a választókerületekkel, ahol 2022-ben ellenzéki jelölt nyert. Vidéken csak két ilyen körzet van: Mellár Tamás zsinórban másodszor győzött Pécsen, Szabó Sándor a harmadik ciklusát kezdte meg Szeged országgyűlési képviselőjeként. Budapesten már eddig is többségben voltak az ellenzéki szavazók, 2022-ben 18-ból 17 választókerületben a hatpárti ellenzék jelöltje nyert. Hat körzetet abszolút többséggel, 50 százalék feletti eredménnyel húztak be. „Ezt nem nekem kell egyedül megválaszolni, de ha engem kérdez, én nem tennék kivételt. Szerintem a Tisza Párt szavazói is alapvetően ezt várják el” – válaszolta Magyar Péter  a Hvg.hu-nak , amikor az előző választáson győztes ellenzéki képviselőkről kérdezték. Szerinte a Tisza Párt eddigi sikereinek egyik eleme, hogy az emberek teljesen mást akarnak, és le akarják váltani a jelenlegi politikai elitet. Márpedig a politikai elitbe az ellenzék is beletartozik. Magyar Péter szemszögéből érthető, hogy távol akarja tartani magát az eddigi ellenzéki szereplőktől, esélyt se szeretne adni a Fidesznek arra, hogy összemossák Gyurcsány Ferenccel. A másik oldalról viszont jogos igény lehet, hogy a helyben népszerű, a Fideszt már legalább egyszer legyőző képviselők újrázni tudjanak 2026-an. Elvárhatja-e Magyar Péter az egyéni képviselőktől, hogy álljanak félre, és ne is induljanak el a választáson? Mi lesz, ha a Tisza Párt eddig ismeretlen jelöltje ráindul például Angyalföldön a szocialista Hiszékeny Dezsőre, aki legutóbb a szavazatok 60,53 százalékával győzött? Magyar megpróbálhatja úgy keretezni, hogy a kormányváltás érdekében mindenkinek áldozatokat kell hoznia és félretenni az egyéni érdekeket. Nem véletlenül dobta be már jó előre  a Duna Párt tervét  is. Arról beszélt  a Telex műsorában  pár hete, hogy Budapest egyéni országgyűlési képviselői Duna Párt vagy Duna Egyesület néven szervezkednek ellene. Rögtön leszögezte, hogy a „visszalépéses játékokba” ők nem mennek bele. „Jó Duna Pártot és Duna Egyesületet, a Tisza akkor is áradni fog 2026-ban.” A másik oldalról viszont felmerülhet a kérdés: hogy akar kormányozni Magyar Péter, ha senkivel sem hajlandó együttműködni, és mennyiben szolgálja a kormányváltás érdekét, ha azokban a budapesti választókerületekben akar győzni, amiket az ellenzék már visszahódított a Fidesztől. Miért nem inkább az elmúlt 14 évben bevehetetlen vidéki körzetekkel foglalkozik? A kétfordulós választási rendszer eltörlésével megszűnt annak a lehetősége, hogy mindenki megnézze élesben, mekkora a támogatottsága, és a második forduló előtt a harmadik helyen álló jelölt visszalépjen, teret engedve valamelyik előtte állónak. Hiába voltak többségben az ellenzéki választók több körzetben már a 2018-as választáson, szétaprózódtak a szavazatok az ellenzéki jelöltek között, és a fideszes jelölt akár 40 százalék körüli eredménnyel is nyerni tudott. 2022-re a teljes összefogás lett a recept, az pedig – mint láttuk – minden eddiginél nagyobb ellenzéki vereséghez vezetett. Az előválasztást is kizárja a Tisza Párt elnöke. A Telexnek Bécsben úgy fogalmazott: az EP-választás volt az előválasztás, és szerinte ma már mindenki tudja, hogy 2026-ban két oldal közül lehet csak választani: az Orbán-rendszer vagy a Tisza, amellyel új irányba fordítanák az ország szekerét. Szerinte a pozícióik megmentésén dolgozó jelenlegi szereplők a rendszer fenntartását szolgálják, és mint hozzátette: az sem véletlen, hogy egyes hírek szerint a kormány 5-ről 3 százalékra vinné a bejutási küszöböt. Ezzel megosztanák az ellenzéki szavazatokat, és a kisebb, Magyar szerint már nem is létező pártok is bejuthatnának a parlamentbe, megnehezítve a kormányváltást. Arra ugyanakkor nem számíthat Magyar, hogy az eddigi ellenzéki pártok a kezüket feltéve levonulnak a pályáról. Az országos listaállításhoz minden pártnak legalább 71 választókerületben egyéni jelöltet is kell indítania. Gyurcsány Ferenc  már be is jelentette , hogy a DK mind a 106 választókerületben elindul, és novembertől elkezdik bemutatni jelöltjeiket. Komjáthi Imre is azt ígérte  az ATV-ben , hogy az összes választókerületben lesz jelöltje az MSZP-nek. A Mi Hazánk Mozgalom is várhatóan ott lesz az összes választókerületben, és a kisebb pártok túlélése is azon múlhat, hogy rajthoz tudnak-e állni 2026-ban. Ha a parlamentbe nem is jutnak be, a következő négy évben az 1 százalék felett teljesítő pártok éves állami támogatást kapnak. Nagyjából másfél év van hátra a következő országgyűlési választásig. A fideszes többségű parlament –  Gulyás Gergely ígérete  szerint – legkésőbb az év végéig módosítja  a választókerületi beosztást.  Elképzelhető, hogy más választási szabályokba is belenyúlnak, mint eddig minden választás előtt 2010 óta. A  Szabad Európa cikke szerint  ráadásul Orbán Viktor frissítene a csapatán, és akár negyven választókerületben is új egyéni képviselőjelölttel vághatnak neki a kampánynak a Fidesz. ", "site": "https://telex.hu/rovat/belfold"}
{"title": "\n        Szabad Európa: Szélsőjobboldali fiatalt alkalmaz a washingtoni magyar nagykövetség, hogy a trumpistákkal tartsa a kapcsolatot\n       ", "body": "\nLegalább 2021 februárja óta a washingtoni magyar nagykövetségen dolgozik  politikai asszisztensként  az amerikai Taylor James Ragg, aki még nincs harmincéves, de már komoly politikai múltja van a szélsőjobboldalon – írja a  Szabad Európa . A lap azt írja, hogy Ragg feladata a nagykövetségen kapcsolatot tartani a Republikánus Párt trumpista szegmensével. Ragg legalább hét éve aktív az amerikai szélsőjobboldalon. Azóta törölt Facebook-profiljával több szélsőjobboldali csoportba belépett és több ilyen eseményt visszaigazolt. Ennek a lap szerint azért van jelentősége, mert ezekben a csoportokban szerveződött az a 2017. augusztusi,  charlottesville-i esemény , amelyen ő is ott volt. Az eredetileg augusztus 12-re meghirdetett demonstráció előestéjén egy előre be nem jelentett fáklyás felvonulást tartottak a fehér felsőbbrendűségért tüntetők a városi egyetem campusán. Az ott készült felvételek szerint a felvonuláson Ragg is részt vett, akit a felvonulásról készült videók alapján arcfelismerő szoftverekkel sikerült a Szabad Európának beazonosítania. A lap emellett arról is ír, hogy Ragg kocsmázott Richard Spencerrel, de egy szenátor mellett is gyakornokoskodott. Tavaly egy olyan amerikai CPAC-konferencián is ott volt, amelyen részt vett az Alapjogokért Központ két vezetője, Törcsi Péter és Ernyei Magor. A Szabad Európa megkeresésére eddig sem a nagykövetség, sem Ragg nem reagált. ", "site": "https://telex.hu/rovat/kulfold"}
{"title": "\n        Ha ön Kubában élne, nem biztos, hogy el tudná olvasni ezt a cikket\n       ", "body": "\nHétfő reggel azt lehetett látni Havannában, hogy pislákoló fényeknél ülnek emberek az utcán, és dominóznak, a gyerekek is inkább kinn aludtak a szabadban a fülledt lakások helyett. Aznapra a  CNN  szerint Havanna területének 88 százalékán helyreállt a napok óta akadozó áramellátás, de vidéken még most is sok helyen áramszünet van. A kubaiak hozzászoktak ugyan az áramkimaradásokhoz – Havannában átlag napi 4, vidéken akár 12 órásak ezek –, de a múlt  hét végén kezdődött   óriási kiesés  még nekik is új mélység volt. Csütörtökön már akadtak kimaradások, de pénteken dőlt be a rendszer igazán, miután a matanzasi Antonio Guiteras erőmű megadta magát, 10 millió embert hagyva sötétben. A hatóságok lefújták a kulturális eseményeket és törölték a tanórákat az oktatási intézményekben. Áram nélkül a vízszolgáltatás sem működött (pumpák, szivattyúk, víztisztító berendezések), internetkimaradások is voltak, sokaknál ez jelentette az utolsó cseppet – írja a  New York Times . A nagy rendszert kisebb darabokra szabdalják Vasárnap az áramszolgáltató jelezte, hogy 216 ezer fogyasztónál helyreállt az elektromos ellátás, majd – péntek óta már negyedszer – megint lehalt az egész rendszer. A helyiek mellett a turistákat is erősen érinti a dolog: a José Martí Nemzetközi Repülőtéren ugyan van némi áram, de nem működnek a repjegyek és beszállókártyák nyomtatói vagy a légkondicionálás. Havannában ebben az időszakban egyébként nappal 29-30, éjjel 23-34 fok a jellemző, sok az eső, magas a páratartalom. Még az amerikai nagykövetség is vészhelyzeti működésre állt át. José Angel Portal Miranda egészségügyi miniszter még pénteken jelezte, hogy a kórházak működőképesek maradnak. Sokan saját kis generátorukkal csiholtak áramot, így néhány üzlet és bár is ki tudott nyitni vasárnap. Hétfőre a kétmilliós Havanna nagy részén helyreállt az áramszolgáltatás, de az iskolák például még szerdán is zárva maradtak. Az áramellátó rendszer ellenálló képességét úgy igyekeznek most helyreállítani, hogy a nagy rendszert kisebb darabokra szabdalják, így ha valahol hiba jelentkezik, az nem dönti be az egészet. A  Miami Herald  tudósítása szerint szerint az Elektromos Unió áramszolgáltató 200 megawattot tud jelenleg szolgáltatni az egész ország ellátásához szükséges 3000-ből, bevonva egy úszó erőművet és egy gázerőművet is a termelésbe. A legfontosabb erőmű, a matanzasi csökkentett kapacitással, de szintén táplál már áramot a hálózatba, de kimaradások még mindig vannak a fővárosban is, amellett, hogy vidéken nem állt helyre a szolgáltatás. Miguel Díaz-Canel Bermúdez kubai elnök az energia-vészhelyzetre és az érkező Oscar ciklonra hivatkozott a nehéz helyzet magyarázatakor, emellett a kubai kormány az Egyesült Államokat vádolja a történtek miatt, ugyanis Donald Trump kormánya idején fokozták a Kuba elleni szankciókat. Ez érinti a Kubába tartó kőolajat, a nehézkes beszerzés pedig felhajtja az energiaárakat. A helyzetet még tovább komplikálja a régi és elavult erőművek és az elektromos hálózat siralmas állapota, a karbantartás és alkatrészek hiánya is. Ezen kívül egyre többen szerelnek fel klímaberendezést, csak idén 100 ezret helyeztek üzembe, ami meglökte a fogyasztást az  AP cikke  szerint.         Úszó erőmű Havanna egyik kikötőjében október 21-én – Fotó: Yamil Lage / AFP Sokan arról panaszkodtak, hogy hiányolják Kuba szövetségesei, Venezuela Oroszország vagy Mexikó irányából a segítségét. Az orosz helyzetet nem kell különösebben magyarázni, Venezuela jelenleg a saját belső piacát se tudja ellátni, ezért megfelezte a kubai olajexportot, Mexikó pedig az elnökválasztási évben csökkentette a szállított mennyiséget, és Claudia Sheinbaum új elnök jelezte, a nyomott árú kubai kivitel nem biztos, hogy folytatódni fog. Kuba egyébként termel olajat, de ez csak szükségletei felének kielégítésére elég. Manuel Marrero miniszterelnök most kimondta, az ország egyszerűen nem engedheti meg magának a szükséges mennyiségű olaj behozatalát. A Nemzetközi Energia Ügynökség  adatai  szerint Kuba áramának 83,5 százaléka nyersolaj elégetéséből származik ami rendkívül szennyező, és nem is túl hatékony áramtermelési módszer. 12,5 százalékot adnak gázerőművek, ami együtt 15 ezer gigawattórát jelent. Emellé mindössze 600 GWh jön együttesen víz-, szél-, nap- és biomassza-erőművekből. Viszont az utóbbi években óriási napelemparkok építésébe fogott az állam, kínai segítséggel: a tervek szerint 31 ilyen létesítményt adnak át jövőre. Személyes tapasztalatok A New York Times arról ír, hogy Kubában rendszeresek az áramkimaradások, a gázellátás akadozása, az élelmiszerhiány. A működő kubai szocializmus iskolapéldája a 81 éves Lidia Núñez Gómezé, aki az Egyesült Államokban élő fiától kapott némi csirke- és sertéshúst, és péntektől vasárnapig azon kellett aggódnia, nehogy megromoljon az étel, mert áram híján se hűteni, se megfőzni nem tudta. „Nagyon rossz” – jellemezte a helyzetet a lapnak az asszony 61 éves lánya, Nilza Valdés Núñez, és azt mondta, sokaknak elege van már abból, hogy semmi sem működik. „Az elektromosság, a gáz hiánya és minden más probléma miatt rosszul érzed magad” – mondta. Pedig a kubaiak megszokhatták az állandó áruhiányt és áramkimaradásokat, de hogy utóbbi rendszeresen egy napnál is hosszabbra nyúljon, az szinte példátlan. „A mobiltelefonom halott, és nézzen rá a hűtőmre!” – fakadt ki a  Reutersnek  Anabel Gonzalez, aki Havanna óvárosi részén él. Az 55 éves Mayde Quiñones, aki nyolcvanas éveit taposó anyósát gondozza, azt mondta az  AP-nek : teljesen leállt az ország, és ez főleg az időseket érinti nagyon érzékenyen. Camagüey közép-kubai városából egy újságíró, José Luis Tan Estrada ezt írta a  Miami Heraldnak : „74 órája vagyunk fény nélkül. Az étel megromlott. Nincs gáz, főzni csak faszénnel tudunk. Vizet a ciszternából lehet gyűjteni.” A beszámolók szerint félelem uralkodik Kubában, és ha nem javul az energiaellátás, nem lesz víz, üzemanyag, áram, gáz, élelmiszer, az emberek az utcákra fognak menni. „A kubai rezsim sorsunkra hagyott minket, miközben a vezetők a jó dolgokat élvezik, nekünk, kubaiaknak pedig nincs semmink” – panaszkodott egy fővárosi nő az egyik riportban. Nyugtalanság az utcákon Az emberekben tehát izzik az elégedetlenség a működésképtelen gazdaság miatt, kisebb tüntetések már szerveződtek is egyes városokban, volt, ahol a közlekedést is blokkolták. A Reuters arról írt, hogy válaszképpen megerősítették a rendőri jelenlétet az utcákon, de a latin-amerikai szokást, az edényekkel-fazekakkal csörömpölős tiltakozást ( cacerolazos ) így is lehet látni-hallani Havanna-szerte. Manicaraguában a rendőrökkel is összetűzésbe keveredtek a tüntetők. A kubai vezetés jó előre figyelmeztetett, hogy súlyos büntetést von magára, aki zavargást szít. Az áramszolgáltatók mindent megtesznek az elektromosság helyreállításáért, ugyanis félő, hogy a társadalomban felgyülemlett düh elszabadul. A helyzet miatt a oroszországi BRICS-csúcstalálkozót is  kihagyó  elnök így fogalmazott tévébeszédében (ahol a  Reuters  tudósítása szerint meglepő és ritka módon katonai egyenruhában mutatkozott): „Nem fogadjuk el és nem engedjük meg senkinek, hogy vandalizmust provokáljon, és még kevésbé, hogy megzavarja népünk polgári nyugalmát. És ez a meggyőződés a mi forradalmunk alapelve.” Vicente de la O Levy energia- és bányaügyi miniszter is azt mondta, ugyan zavaróak lehetnek az áramkimaradások, de a legtöbb kubai megérti és támogatja a kormány erőfeszítéseit. „A kubai kultúra alapja az együttműködés” – mondta a miniszter, aki szerint csak izolált és minimális incidensek történtek. Kubában az országot támogató Szovjetunió összeomlása óta nem volt ilyen nehéz az élet, rekordokat dönt az emigrálók száma (jellemző illusztrációja ennek, hogy a nyári párizsi olimpián a férfi hármasugrás dobogóján  három kubai állt , de spanyol, portugál és olasz színekben). Csak az utóbbi két évben kétmillió kubai hagyta el az országot, ami a lakosság közel 20 százalékát jelenti. A remény egyre kevesebb a maradókban, a düh egyre nagyobb, amit szakértők szerint hamarosan az emberi jogok eltiprása követhet válaszként a kormány részéről. „Káosz van. Tényleg, a szó, amit erre használnál, a káosz” – mondta a NY Timesnak Omar Everleny havannai közgazdász. Akiben egy picit is felmerült a távozás gondolata, már felpörgette annak végrehajtását, mindenki adná el a lakását, és menne. A távozó fiatalok az otthon maradt családtagoknak pénzt küldenek haza, ami nélkül már összeomlott volna a kubai gazdaság. Természetesen a legsürgősebben azoknak kellett távozniuk, akik kritizálják a kormányt. Mivel a kormány egyértelműen jelezte, hogy erőszakkal válaszol a békés tiltakozásokra is, az emberek még nem mernek tömegesen utcára vonulni, inkább távoznak. 2021-ben a Covid-járvány idején már kitörtek több ezres  tüntetések  Kubában, amik után több száz embert börtönöztek be. Ezek részben, ahogy a 2022-es és 2024 tavaszi tiltakozások is, a gazdaság és energiaellátás állapota miatt kezdődtek. De a NY Timesnak nyilatkozó Sebastián A. Arcos, a Floridai Nemzetközi Egyetem kutatója szerint, ahogy a Szovjetunió összeomlását és a 2021-es tüntetéseket, úgy a mostani helyzetet is túléli majd a kubai forradalom. De még ő is kritikus és drámai pillanatokról beszél, ahogy 65 évnyi rossz irányítás után összeomlik a kubai gazdaság. És mindennek tetejébe jött egy természeti katasztrófa És a létező legrosszabbkor érkezett meg az Oscar hurrikán Kelet-Kubába. A ciklon hatalmas esőzéseket okozott, 15 ezer embert ki kellett telepíteni az útjából. Több ezer épület tetőszerkezete sérült meg, több tucat ház egyszerűen összedőlt. A mezőgazdaságban is komoly károk keletkeztek, többek közt a fontos kávéültetvényeken. Díaz-Canel elnök bejelentése szerint a vihar okozta áradásokban eddig hatan haltak meg, több térség még most is megközelíthetetlen. A  Miami Herald  tudósítása szerint a hadsereg hétfőn kezdte el csak evakuálni az érintett területek lakosságát, majd kimenteni az áradások által elvágott embereket Guantánamo tartományban.         Az amerikai Nemzeti Óceán- és Légkörkutató Hivatal műholdképén az érkező Oscar hurrikán – Fotó: NOAA / AFP A  CNN  arról ír, hogy a hurrikán trópusi viharrá enyhült a partot érés után, majd nyugati irányba halad tovább. Még 150-300 milliméter esőt várnak átlagosan, de van, ahol 450 milliméter is eshet, ami durva áradásokat képes okozni az erős széllökések mellett. Ez várhatóan tovább hátráltatja majd az energiaellátás javítását, sőt, két kelet-kubai erőművet is érintett. Jelenleg emiatt az ország keleti fele a leginkább kitett az áramszünetnek. A 2022-es Ian hurrikán miatt is leállt az áramszolgáltatás, akkor is napokba telt a helyreállítása. A politikai-gazdasági rendszer sajátosságaiból adódóan nehezen fog javulni a helyzet, még ha hurrikán nem is okoz végzetes károkat, és lassan a napenergia-beruházások is megvalósulnak. „A kubai kormányzat és a kommunista párt a legrosszabb válsággal szembesül a Szovjetunió összeomlása óta, mind gazdaságilag, mind politikailag” – összegzett a  Financial Timesnak  Bill LeoGrande, a washingtoni Amerikai Egyetem Kuba-szakértője. „A kormány csődbe ment, nincs pénze elegendő élelmiszert vagy üzemanyagot importálni” – mondta. Az intézmény másik Kuba-specialistája, Ricardo Torres egy tőmondatban határozta meg, mire van szükség – bár ez pont a rezsim alapelveivel menne szembe: „A megoldás a radikális reform és a külföldről érkező befektetés.” ", "site": "https://telex.hu/rovat/kulfold"}
{"title": "\n        Egyre több videó jelenik meg az ankarai terrortámadásról\n       ", "body": "\nA török belügyminiszter szerint  terrortámadás történt  Ankara külvárosában, a TUSAS török repülőgépgyártó vállalat székhelyénél. A támadók működésbe hoztak egy robbanószerkezetet, majd tüzet nyitottak az épületnél. A tárcavezető szerint a támadók közül legalább kettőt megöltek. Egyre több videó kerül nyilvánosságra a támadásról a helyszínen tartózkodóktól, az NBC News összevágott ezek közül néhányat. Némelyik felvételen a támadó vagy támadók is látszanak, illetve a robbanás, és fegyverropogás hallatszik. A videót  ide kattintva  lehet megnézni. A jelenlegi hírek szerint öten haltak meg a támadásban, és 22-en sérültek meg. Sajtóhírek szerint a vállalat dolgozóit biztonságba helyezték, és a környéket lezárták. Egyelőre kevés konkrétumot lehet tudni a támadásról. A TUSAS Törökország egyik legfontosabb védelmi és légiközlekedési vállalata. Több mint 10 ezer alkalmazottat foglalkoztat. ", "site": "https://telex.hu/rovat/kulfold"}
{"title": "\n        Bill Gates 50 millió dollárral támogatta Kamala Harris kampányát\n       ", "body": "\nBill Gates Microsoft-alapító bizalmas körben elismerte, hogy 50 millió dollárt adományozott egy olyan nonprofit szervezetnek, ami Kamala Harris demokrata elnökjelölt kampányát támogatja – írja a  Guardian . Gateshez közeli források azt mondták a  New York Timesnak  az adományról, hogy titokban akarták tartani. A milliárdos Microsoft-alapító felajánlása azért meglepő, mert az üzletember eddig tartózkodott a nyílt politikai állásfoglalástól. A New York Times szerint egy bizalmas baráti beszélgetésen Gates azt mondta, hogy aggasztják egy második Trump elnöki ciklus kilátásai. A Bill & Melinda Gates alapítvány állítólag aggódik amiatt is, hogy csökkennének a globális egészségügyi kezdeményezések, ha Donald Trump megint elnök lenne. A milliárdos a Future Forwardnak, a Harrist támogató fő külső adománygyűjtő csoportnak ajánlhatta fel az összeget. A csoport egyébként nem hozza nyilvánosságra az adományozóit. „Olyan jelölteket támogatok, akik egyértelműen elkötelezik magukat az egészségügy fejlesztése, a nyomor visszaszorítása és a klímaváltozás elleni harc mellett. Régóta dolgozom együtt a politikai spektrum különböző részein elhelyezkedő vezetőkkel, de ez a mostani választás nagyon más, mert példátlan jelentőséggel bír nem csak az amerikaiak, de a világszerte élő legkiszolgáltatottabb emberek számára is” – mondta a New York Timesnak Gates, aki eddig igyekezett semleges álláspontot képviselni a politikában. Egyre több híresség áll be valamelyik amerikai elnökjelölt kampánya mögé. Legutóbb Taylor Swift  közölte  az Instagramon, hogy Kamala Harrisre fog szavazni. ", "site": "https://telex.hu/rovat/kulfold"}
{"title": "\n        Az uniós tanács jóváhagyta az Ukrajnának szánt 35 milliárd eurós hitelt\n       ", "body": "\nAz Európai Unió Tanácsa jóváhagyta azt a pénzügyi támogatási csomagot, mely egy legfeljebb 35 milliárd eurós rendkívüli makroszintű kölcsönt, valamint egy olyan hitel-együttműködési mechanizmust foglal magában, amely 45 milliárd eurónyi hitel visszafizetésében segíti Ukrajnát – közölte az uniós tanács szerdán az MTI szerint. A tagállamok által jóváhagyott új makroszintű pénzügyi támogatás keretében az orosz központi banknak az uniós bankokban befagyasztott pénzeszközeiből származó kamatbevételeit bocsátják majd Ukrajna rendelkezésére. A pénzeszközök segítenek Ukrajnának az EU-kölcsön, valamint a G7-partnerek által nyújtott kölcsönök költségeinek fedezésében és a hiteltörlesztésben. Míg a mechanizmus pénzeszközei a hitelek költségeinek fedezésére és visszafizetésére használhatók fel, Kijev az ilyen pénzügyi támogatásokból származó összeget saját belátása szerint használhatja fel. Az új makroszintű pénzügyi támogatásból származó összegeket 2025 végéig folyósítják. A kölcsön folyósításának feltétele, hogy Ukrajna továbbra is elkötelezze magát a hatékony demokratikus mechanizmusok fenntartása és az emberi jogok tiszteletben tartása mellett. Az EU által Oroszországgal szemben bevezetett szankciók részeként 2022 februárja óta az orosz központi banknak a tagállamok pénzintézeteben tárolt vagyoni eszközeit, mintegy 210 milliárd euró értékben befagyasztották. A generált profitot éves szinten és a kamatszinttől függően évi mintegy 2,5-3 milliárd euróra becsülik. Az EU szerint ezek a bevételek nem minősülnek állami eszközöknek, és azokat még a befagyasztás végét követően sem kell az orosz központi bank rendelkezésére bocsátani. Az Európai Unió Tanácsa az európai parlamenti elfogadást követően írásbeli eljárás útján hagyta jóvá a szöveget azzal a céllal, hogy az MFA-hitel 2024-ben elérhetővé váljon, 2025-ös folyósítással, és legfeljebb 45 év alatt kerüljön visszafizetésre. A rendelet a kihirdetését követő napon lép hatályba. Közben az Egyesült Államok kormánya 10 milliárd dolláros katonai segélyt akar nyújtani Ukrajnának az országnak vállalt 20 milliárd dolláros kötelezettségvállalása keretében, a G7-es országokkal és az Európai Unióval összehangolt 50 milliárd dolláros hitelösszegből – közölte szerdán a Fehér Ház Nemzetbiztonsági Tanácsa. A  Reuters azt írja , hogy az USA a G7-csoport által a befagyasztott orosz vagyonok kamatából összegyűjtött segélyalap felét akarja ilyen célra felhasználni. Joe Biden amerikai elnök azt mondta: 20 milliárd dolláros kölcsönt nyújtanak Ukrajnának, amit az immobilizált orosz szuverén vagyonból származó kamatokból fizetnek. „Vagyis Ukrajna megkaphatja a szükséges segítséget az adófizetők megterhelése nélkül” – tette hozzá. Az Egyesült Államok decemberig 10 milliárd dollár elrendelését tervezi gazdasági segélyként, de az amerikai törvényhozók jóváhagyására van szüksége további 10 milliárd dollár katonai segítségnyújtáshoz – közölte szerdán a Fehér Ház Nemzetbiztonsági Tanácsa. A kölcsönök törlesztésére fordított összeg a durván 300 milliárd dolláros, nagyrészt az Európai Unióban lévő, befagyasztott orosz eszközök kamataiból származik majd. ", "site": "https://telex.hu/rovat/kulfold"}
{"title": "\n        Generációk közötti együttműködés segítéséért felelős miniszteri biztost nevezett ki a kormány\n       ", "body": "\nGenerációk közötti együttműködés segítéséért felelős miniszteri biztost nevezett ki a Kulturális és Innovációs Minisztérium, írja az MTI. Az új miniszteri biztos, Kardosné Gyurkó Katalin feladata lesz többek között „a generációk közötti együttműködést segítő igények, javaslatok koordinálása”, valamint a „generációs igények összehangolása”, és „társadalmi programok kidolgozása” is. A minisztérium közleménye szerint „tevékenysége egyszerre érinti a családügy, a demográfia, a civil szervezetek, az oktatás és a kultúra területét”. Kardosné korábban a Nagycsaládosok Országos Egyesületének (NOE) főtitkára, majd elnöke volt, munkáját több állami kitüntetéssel díjazták. A szervezet elnökeként Kardosné 2018-ban a NOE-díjat  Novák Katalinnak adta  „a családokért, kiemelten a nagycsaládokért végzett rendkívüli, áldozatos munkájáért”. A kegyelmi botrány után nyilvánosan  állt ki  a volt köztársasági elnök mellett, bár a posztot később törölte. Kardosné idén a Fidesz polgármesterjelöltjeként indult Érden, miután a helyi Fidesz-taggyűlés  „elsöprő többséggel támogatta”  ebben. Az újdonsült miniszteri biztos végül  alulmaradt  a várost 2019 óta vezető, ellenzéki Csőzik Lászlóval szemben. ", "site": "https://telex.hu/rovat/belfold"}
{"title": "\n        Letöltendő börtönt kér az ügyészség Nobilis Kristóf milliárdosra egy kétmilliárdos adócsalási ügyben\n       ", "body": "\nKöltségvetési csalás miatt vádat emelt a Bács-Kiskun Vármegyei Főügyészség Nobilis Kristóf milliárdos üzletember ellen az Agrárminisztériumot érintő, több mint kétmilliárd forintos hűtlen kezeléssel összefüggő ügyben, az ügyészség letöltendő börtönt kért az üzletemberre –  tudta meg a 24.hu . A lap értesülését megerősítette az üzletember ügyvédje, Papp Gábor is. A milliárdos ellen eredetileg pénzmosás gyanújával indult eljárás, de végül adócsalás miatt kell bíróság elé állnia. A milliárdos vállalkozó neve az Agrárminisztérium  visszaélési ügyében  merült fel tavaly, amikor előkerült egy hozzá kötődő svájci bankszámla, amiről a  Direkt36 írt részletesen . Az alapügyben Nagy János volt agrárminisztériumi helyettes államtitkárt azzal vádolják, hogy a közreműködésével fizetett ki a minisztérium egyik háttércége 2,2 milliárd forintot két ügyvédi irodának, de ezek a nyomozás adatai alapján nem végeztek ezért érdemi munkát. A lap azt írja, hogy az ügyvédi irodák vezetői egy budapesti cégen keresztül egy svájci bankszámlára utaltak jelentős összegeket, a számla tulajdonosa pedig egy panamai offshore cég volt, ami a bíróság által ismertetett iratok szerint Nobilis Kristófhoz köthető. Mivel az agrártárca jelenlegi államtitkára Nobilis Márton, az ismert üzletember fia, egy tavaszi  kormányinfón  Nagy István agrárminisztert is kérdezték az ügyről. Nagy akkor azt mondta, hogy akik ebben érintettek, már nem dolgoznak a minisztériumnál. Nobilis Kristóf fia, Nobilis Márton viszont ma is az Orbán-kormány  államtitkára . A miniszter akkor azt mondta, hogy olyan ügyvédi irodáktól rendeltek meg tanulmányokat, amelyek már korábban is dolgoztak nekik, a megrendelés és a teljesítés is szabályos volt, a munkát kifizették. A miniszter tavasszal még azt mondta, nem kapott idézést az ügyben, a 24.hu most azt írja, információi szerint decemberben hallgatja meg a bíróság a minisztert az ügyben. Nobilis ügyvédje azt is elmondta, hogy az alapügyben Nagy János volt helyettes államtitkár ellen emelt vádat a Fejér Vármegyei Főügyészség, a tárgyalás a Székesfehérvári Törvényszéken zajlik, Nobilis ellen a Bács-Kiskun Vármegyei Főügyészség emelt vádat a Kecskeméti Törvényszéken. Az ügyvéd szerint a két ügyet annak ellenére egyesítették, hogy azok nincsenek azonos ügyszakaszban. Papp Gábor a lapnak azt is mondta, hogy szerinte súlyos ellentmondás van a Nobilis elleni vádiratban, azt mondta, hogy az üzletember egy olyan kölcsön részleteit kapta vissza, amit még a 2000-es években adott egy cégnek, ráadásul nem is sikerült törleszteni a teljes tartozást. Nobilis ügyvédje szerint nincs szó bűncselekményről. Nobilis Kristóf ismert milliárdos üzletember, aki korábban Spéder Zoltán és Schmidt Mária üzlettársa volt a Budapesti Ingatlan Hasznosítási és Fejlesztési Nyrt.-ben. ", "site": "https://telex.hu/rovat/belfold"}
{"title": "Rá sem lehet ismerni Tolvai Renire, úgy megváltozott ", "body": "Sokak szerint tucatnő lett belőle.  \n2009-ben a  Megasztár  tehetségkutatóban ismerte meg és szerette meg a közönség  Tolvai Renit . A TV2 népszerű műsorát meg is nyerte, és azóta is a figyelem középpontjában van, bár az is igaz, időről időre kiakasztja pár követőjét. Most épp a hajával... Sokan vörösként szokták meg Tavaly szeptemberben több mint egy évtized után  szakítottak  Kállay-Saunders Andrással, azóta mintha Reni időről-időre kényszeresen változtatna a külsején.   Többek közt ledobott 23 kilót , a hajával is  kísérletezgetett , de a védjegyévé vált vörös színhez eddig nem engedte, hogy nyúljanak.  De most már ez is csak történelem, fokozatosan szőkíteni kezdte hosszú haját. Legújabb videójában már rá sem lehet ismerni, kapja is a kritikus kommenteket: Ez a szín is jó, de a vörösöd nagyon egyedivé tett, kár érte  Szerintem is jobban állt az előző hajszín. Egyedivé tett…  Neeeeee, olyan jó egyedi színe volt, tökre ment a bőrödhöz, ez olyan tucat szőke, bocs! Mindenki odavolt a színéért... Egyszer azt nyilatkoztad, hogy soha többénem szeretnél szőke lenni...                 A bejegyzés megtekintése az Instagramon                         TR (@tolvaireni) által megosztott bejegyzés     Ugyanakkor kétségtelen, hogy sokaknak bejön az új hajszín, és vannak olyanok is, akik minden Reni-posztnak örülnek. Mi persze nem szeretnénk döntőbírák lenni, így olvasóinkat kérdezzük: hogy tetszik Tolvai Reni szőkén?   ", "site": "https://www.borsonline.hu/cimke/tolvai-reni"}
{"title": "Szörnyű tragédia sújtotta Tolvai Renit, gyászol az énekesnő ", "body": "\nSzomorú hírt osztott meg Tolvai Reni at Instagramon: elhunyt egyik legnagyobb rajongója, aki az elmúlt 10 évben minden koncertjén ott volt.                  View this post on Instagram                         A post shared by RENI TOLVAI (@tolvaireni) – Nyugodj békében drága Tilda! Most kaptuk a szomorú hirt hogy a legnagyobb rajongónk, aki 10 éve minden koncertunkon ott volt es mindenben tamogatott, elment az angyalokhoz.  Ő volt a pótnagymamánk, minden nap irt, imádott minket, nagyra értékelte a művészetünket es minden dalszöveget tudott.  Ég veled drága Tilda Mama, sosem felejtünk el. Sok erőt és kitartást a családnak, felfoghatatlan ez... Utoljára Mikulaskor küldött nekem egy aranyos üdvözlőlapot... – írta Tolvai Reni a közös fotó mellé. ", "site": "https://www.borsonline.hu/cimke/tolvai-reni"}
{"title": "Nem lehet máshová nézni: majdnem kibuggyantak Tolvai Reni mellei ", "body": "Tolvai Reni a medence partján villantotta meg kerekded idomait.  \nAz elmúlt időszakban Tolvai Reni hatalmas változáson ment keresztül, életmódváltásának köszönhetően rengeteget fogyott, és nem rég hajszínt is váltott, a védjegyévé vált vörös színhez eddig nem engedte, hogy nyúljanak, azonban most dögös szőkére váltott.  A kánikula beköszöntével egyre több hazai híresség mutattatja meg testét, ez alól Reni sem kivétel. A csinos énekesnő egy egyrészes barna fürdőruhában mutatta meg kerekded idomait. Reni  formás keblei, pedig majdnem kibuggyannak a szűk fürdőruhából.                  A bejegyzés megtekintése az Instagramon                         TR (@tolvaireni) által megosztott bejegyzés   ", "site": "https://www.borsonline.hu/cimke/tolvai-reni"}
{"title": "\n        Amerikai védelmi miniszter: Bizonyítékaink vannak az észak-koreai csapatokról Oroszországban\n       ", "body": "\nAz Egyesült Államok azt állítja, bizonyítékai vannak az Oroszországban tartózkodó észak-koreai csapatokról, Dél-Korea pedig azt, hogy Észak-Korea már háromezer katonát küldött az orosz-ukrán háborúba – írja a  Guardian . „Bizonyítékok vannak arra, hogy a Koreai Népi Demokratikus Köztársaság csapatai Oroszországban vannak” – mondta Lloyd Austin amerikai védelmi miniszter Rómában. Az amerikai védelmi miniszter hozzátette, hogy „nagyon súlyos” lenne, ha észak-koreaiak Oroszország oldalán harcolnának Ukrajnában, ahogy Kijev állítja. Austin szerint az észak-koreai katonák toborzása az orosz újoncok hiányára is utalhat, és akár bizonyíték is lehet arra, hogy Oroszország létszámproblémákkal küzd a fronton. Dél-Korea pedig azt állítja, hogy Észak-Korea már háromezer katonát küldött az ukrajnai háborúba, és várhatóan még ezreket fog odavezényelni. Ez a szám jócskán meghaladja az előzetes becsléseket. A dél-koreai hírszerzés úgy tudja, hogy Észak-Korea összesen tízezer katonát ígért Oroszországnak. Volodimir Zelenszkij ukrán elnök korábban ugyanennyi észak-koreai katonáról beszélt, és kedden arra is felszólította szövetségeseit, hogy reagáljanak az észak-koreai csapatok háborúba történő bevonására. „Szeptemberben és októberben észleltük az Észak-Koreában kiképzés alatt álló csapatokat. Úgy tűnik, hogy a csapatokat mostanra több oroszországi kiképző létesítménybe is szétszórták, és alkalmazkodnak a helyi környezethez” – mondta Park Szun-won, a dél-koreai parlament hírszerzési bizottságának tagja Szöulban. Egy másik dél-koreai tisztviselő szerint Észak-Korea megpróbálta elrejteni, hogy csapatokat küld Oroszországba. A dél-koreai tisztviselő úgy tudja, hogy a Kreml észak-koreai tolmácsokat toborzott, és drónok használatára is kiképezte a katonákat. A dél-koreai tisztviselő szerint az orosz kiképzők felmérték, hogy az észak-koreai katonák kiváló fizikai adottságokkal és morállal bírnak, de nem értenek a modern hadviseléshez. Hozzátette, hogy ezért sok áldozatot követelhet, ha a fronton vetik be őket. Dél-Korea kedden az észak-koreai csapatok azonnali kivonását sürgette Oroszországból, és arra figyelmeztette a Kremlt, hogy kész halálos fegyvereket is szállítani Ukrajnának, ha nem teljesíti a követelését. Az Egyesült Államok pedig az  AFP  információi szerint legitim célpontnak tekinti az észak-koreai csapatokat, ha Ukrajnában harcolnak. Oroszország korábban álhírnek, Észak-Korea ENSZ-képviselője pedig „alaptalan, közhelyes pletykának”  nevezte , hogy az ország katonákat küldene Oroszország oldalán Ukrajna ellen. Azóta észak-koreai katonákat is  levideóztak  egy oroszországi kiképzőbázison. ", "site": "https://telex.hu/rovat/kulfold"}
{"title": "Felnőttfilmes munkát ajánlottak Tolvai Reninek ", "body": "Meglepő rajongói üzenetet kapott Tolvai Reni. A dögös énekesnő a hivalkodó külseje miatt kap hideget, meleget az utóbbi időben. \nTolvai Reni előszeretettel mutatja meg szexi vonalait a követőinek a közösségi oldalain. Lassan már meg sem lepődünk, ha  egy fotón a telt keblein  vagy kerek fenekén van a fókusz, s nem riad vissza a már-már dominaszerkók bemutatásától sem .                 A bejegyzés megtekintése az Instagramon                         TR (@tolvaireni) által megosztott bejegyzés   Ennek fényében talán érthető is, hogy  egy rajongója azt hitte, őt látja, mikor rápillantott Beyoncé legújabb fotójára . A bombatestű énekesnő az új világjáró turnéját jelentette be egy  elképesztően szexi szerelésben .                 A bejegyzés megtekintése az Instagramon                         Beyoncé (@beyonce) által megosztott bejegyzés   „Ruháját” jóformán csak csillogó kövekkel ellátott drótok képezik, nem sokat hagyva a képzeletre.  A telt idomokat és a merész ruhaválasztást látva Reni egy követője azt hitte, a nagyváradi énekesnőt látja.  Bár ez önmagában bóknak tűnhet, az illető elmarasztaló szavakkal illette Renit: – Felnőtt filmben kéne szeretned (*szerepelned, a szerk.), Tóth Andi hozzád képest szűz lány és még tehetséges is –  szólt az üzenet, amire Reni nevetve reagált, eltekintve az üzenet bántó részeitől: – Annyi, hogy ez Beyonce, nem én –  érkezett a válasz. Bár ez esetben félreértésről volt szó, Reni valóban sokszor kiveri a biztosítékot. Néhány napja a konyhájából jelentkezett be,  turmixt készített, ám szerelése és mozdulatai inkább egy korhatáros filmre emlékeztették a kommentelőket .                 A bejegyzés megtekintése az Instagramon                         TR (@tolvaireni) által megosztott bejegyzés   – Kellemes a videónak az a része, ahol Reni direkt úgy szívja fel a turmixot a dupla szívószállal, mintha épp orálisan elégítene ki valakit   –  írta egyikük. – Kapuzárási pánikod van?   –  szúrt oda egy másik. Reni néhányakból akkora ellenszenvet vált ki, hogy még a jóindulatú megjegyzéseiben is botrányt látnak.  Nemrég Tóth Andi szexiségét méltatta : „ Erdélyi bitches are different ”, írta, ami ezt jelenti: „ Az erdélyi r*bancok mások ”. Azonnal szétszedték és fenyegető üzenetekkel bombázták, holott Reni ezt bóknak szánta, amit Andi tökéletesen értett is.   ", "site": "https://www.borsonline.hu/cimke/tolvai-reni"}
{"title": "Ejha, amikor már azt hittük, nem lehet szexibb: 17 kilót fogyott Tolvai Reni - fotó ", "body": "\nNoha Tolvai Reninek eddig is számtalan férfi hódolója akadt, most azonban garantáltan nem tudja majd levakarni magáról az éhes tekinteteket.  A csinos énekesnő az Instagram-oldalán tudatta a rajongóival: bár a 2020-as év számára sem volt a legsikeresebb egyvalamire azonban mégiscsak nagyon büszke:  17 kilós fogyására.                   A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s Pedig még van meló a végcélig! – írta a fotóhoz Reni, akiről bár nem tudni, hogy honnan, és mennyit szeretne még fogyni, de az biztos, hogy már így is  bombasztikusan néz ki, amit természetesen a követői is megjegyeztek.                  A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "\n        Molnár Zsolt lemondott az MSZP pártigazgatói posztjáról\n       ", "body": "\nMolnár Zsolt lemondott a Magyar Szocialista Párt pártigazgatói tisztségéről – írta a  Gulyáságyú Média . „A hír igaz: öt év pártigazgatói munka után idén június 9-én úgy döntöttem, hogy nem ebben a formában folytatom tovább. Ez az időszak számos választást ölelt fel, ez alatt sikereket és kudarcokat is átéltünk” – mondta  Molnár Zsolt , hozzátéve, hogy a következő időszakban az Országgyűlésben folytatja a képviselői munkáját. Az MSZP múlt szombaton  megválasztott elnöke , Komjáthi Imre levélben tájékoztatta a párt tagságát, hogy Molnár Zsolt az október 19-i, tisztújító kongresszus után jelezte az új elnökség felé, hogy a következő időszakban „új kihívások felé fordul”, és nem folytatja pártigazgatóként. A levélben Komjáthi hosszan méltatta Molnárt, azt írta: „Ezúton is szeretném megköszönni mindazt a munkát, szervezést, koordinációt, amit Zsolt pártigazgatóként beletett közösségünk működésébe. […] Közösségünkben mindig emlékezni fogunk rá, hogy Zsolt munkája nélkül nem jött volna létre sem 2019-ben a fővárosi győzelem. […] Ezért nem csak az MSZP, de az egész ellenzéki közösség hálás lehet kitartásának.” Az MSZP országos elnöksége a megyei vezetőkkel folytatott előzetes konzultációt követően Ács Andreát, a párt kőbányai önkormányzati képviselőjét nevezte ki pártigazgatóvá. Molnár Zsolt mentelmi jogát idén áprilisban  függesztette fel a parlament , mivel a Központi Nyomozó Főügyészség korrupciós bűncselekményekkel vádolja a BKV egyik informatikai közbeszerzését érintő ügyben. A  vádirat szerint  Baja Ferenc egykori MSZP-s miniszter és államtitkár valahogy kapcsolatba került F. Zsolttal, a BKV volt informatikai igazgatójával, és 30 millió forintot kért tőle azért, hogy az informatikai szerződéskötést ne akadályozza meg. A vádirat szerint a megegyezésről hallva Molnár Zsolt Baján keresztül 40 milliót kért magának azért, hogy az üzletet ő se akadályozza meg. Molnár tagadja, hogy bármennyire is érintett lenne az ügyben. Szerinte F. Zsolttal egyszer találkoztak csak egy parkban, de pénzt nem kapott. „Koholt vádak alapján próbálnak besározni, hiszen tudjuk, hogy vádalku során nem kell igazat mondani” – mondta. ", "site": "https://telex.hu/rovat/belfold"}
{"title": "\n        Orbán Viktor méltatta a Mi Hazánkat, hogy jól szavaztak a migrációs paktumról\n       ", "body": "\nA francia elnök nemrég azt mondta egy nagyívű beszédében, hogy az EU ki fog halni, el fog halni, ha nem javítunk a versenyképességünkön, ha elveszítjük a piacainkat. Jól látható, hogy nem egy sajátos magyar nézőpontról van szó, hanem mások által is osztott nézetekről – mondta Orbán Viktor pénteken reggel a Kossuth rádiónak adott interjújában. Emmanuel Macron francia elnök kulcsszerepet játszik abban, hogy „kialakítsunk egy új Európa gazdaságpolitikát, egy versenyképesebb európai gazdaságot” – folytatta a miniszterelnök, miután a francia elnökkel folytatott  tárgyalásáról  kérdezték. Orbán ezután a  BRICS-országok csúcstalálkozójáról  beszélt, amin Putyin szövetségesei vesznek részt az oroszországi Kazanyban. Erre a miniszterelnök a keleti országok csúcstalálkozójaként hivatkozott. „És november 7-én itt Magyarországon lesz a nyugati világ csúcstalálkozója. Itt két rendezvény követi egymást két napon, ezért össze is keveredik itt a kommunikációban. Lesz egy Európai Politikai Közösség nevű formáció. Ennek negyvenegynéhány vezetője jön el. (…) Majd rá egy nappal pedig azon 27 ország vezetői tanácskoznak Budapesten, akik tagjai az Európai Uniónak.” Macronnal az előbbiről beszéltek, mert ez a francia elnök gyereke. „Aki éppen házigazdája ennek a rendezvénynek”, annak illik ilyenkor beszélni Macronnal. Az esemény két nappal lesz az amerikai elnökválasztás után, ez pedig szülhet majd érdekes helyzeteket. A francia sajtó korábban azt írta, hogy Orbán és Macron megbeszélésére Magyarország soros EU-elnökségének keretében került sor, és lehetőséget ad a következő, Budapesten rendezendő uniós csúcs, illetve az Európai Politikai Közösség csúcstalálkozójának előkészítésére. Ismét beszélt Orbán a gazdasági semlegességről, ami szerint össze kell állítani a világban ismert példákból azt a gazdasági modellt, ami a magyarok testére szabható, ami a magyarok kultúrájával passzol, de nem szabad átvenni semmit sem keletről, sem nyugatról, amivel nem értenek egyet. Mennyire van mozgástere Magyarországnak ebben? Nem nő a presszió? – kérdezték tőle, mire Orbán azt mondta, hogy az orosz–ukrán háború óta nő a hidegháborús logika a gazdaságban is. Szankciók vannak, kereskedelmi korlátozások. „Na de hát ugye ne spekuláljunk, hanem induljunk ki a gyakorlatból. Az ember azt gondolta volna, hogy az orosz–ukrán háborúban sincs mozgástér. Mert ha egy hangon énekel az egész Európai Unió, akkor egy ország ebből aligha maradhat ki. És mi történt? Mi kimaradtunk. Ők nyakig benne vannak a pácban, benne vannak egy vesztes háborúban, éppen most vesztenek el egy háborút.” „Teljesen új élménnyel szembesülnek, éppen elvesztenek egy háborút. Magyarország nem, mert ez nem a mi háborúnk, mi nem is szálltunk bele. Tehát még egy ilyen nagy nyugati összefogásból is sikerült kimaradnia Magyarországnak. (…) Azt akarom csak mondani, hogy nekünk sikerült kimaradnunk az orosz–ukrán háborúból is. Most ha abból sikerült kimaradni, akkor szerintem egy elhibázott, háborús logikára épülő rossz gazdaságpolitikából is ki lehet maradni” – magyarázta a miniszterelnök. Ismét beszélt Orbán arról, hogy Ursula von der Leyenék bejelentették: le akarják cserélni a magyar kormányt. „Tehát nekik bábkormány kell, beszéljünk egyenesen, minden birodalom ilyen, a szovjetek is ilyenek voltak, nem? Ők is egy olyan kormányt akartak Magyarországon, amelyre erős befolyásuk van, hovatovább, nemcsak befolyásuk, hanem utasítást tudnak neki adni” – fogalmazott. „Mi úgy hívjuk ezt, hogy jawohl (igenis – a szerz.) kormányt szeretnének. Jön egy telefon Brüsszelből vagy Berlinből, és azt kell mondani, hogy jawohl. (…) De nem akarunk bábkormányt látni” – mondta Orbán. Kitértek az új gazdaságpolitikai elemekre is, arra, hogy milyen költségvetési mozgástér van. Orbán erre azt mondta, hogy a gazdaságpolitika mozgásterét az határozza meg, hogy visszatér-e Trump. Hogy a háború nem fog tovább terjedni, az egy Trump elnök által vezetett politikában szinte biztosra mondható, mondta Orbán, aki szerint ha nem ez lesz, akkor továbbra is fennáll az eszkaláció veszélye. Ha ez így marad, akkor lehet, hogy biztonsági kiadásokra 2,5 százalékot vagy még többet is kell költeni a gazdasági kiadások helyett. „Összeraktuk azt a csomagot, amivel a 2020 óta tartó időszakból ki tudjuk vinni Magyarországot” – mondta Orbán, aki szerint ha a gazdasági semlegesség talaján állunk, akkor a 20-25 pontokból álló akcióterv fantasztikus eredményeket hozhat, 3 százalék fölötti növekedést is hozhat, és ez együtt is járhat majd a béremeléssel. A nemzeti konzultáció is szóba került, amire Orbán azt mondta, meg kell erősíteni a magyar véleményeket, „én nem tudok hivatkozni a katonai erőnkre, a hatalmas népességre (…), egyetlen dologra tudok hivatkozni, a magyar emberek véleményére” – magyarázta Orbán, hogy szerinte miért is indokolt a  nemzeti konzultáció. Az EU-s migrációs paktumról Orbán azt mondta, hogy annak felgyorsításáról döntöttek az EU-ban, hiába szavaztak a fideszesek és a mi hazánkosok is ellene. „Azt mondták, hogy a migrációs paktum jó, és föl kell gyorsítani a végrehajtását. Sajnos a magyar ellenzék is a Mi Hazánk kivételével emellett szavazott. Magyarország megbüntetése mellett Magyarországnak járó határvédelmi támogatások megtagadását hagyták jóvá. A Mi Hazánk meg a fideszesek, KDNP-sek jól küzdöttek, de nem voltunk az Európai Parlamentben elegen, majd a Tanácsban, ahol én vagyok, talán sikeresebbek leszünk” – fűzte hozzá. Ez is történt a héten A miniszterelnök a héten az október 23-i rendezvényen szavakban próbált erőt mutatni híveinek. Váratlanul kemény beszédet mondott az állami ünnepségen: 1956-tal alig, aktuálpolitikai történésekkel viszont annál többet foglalkozott. Nyíltan nekiment Magyar Péternek, akit árulónak, idegen érdekek kiszolgálójának nevezett. Egyszer sem mondta ki a legnagyobb ellenzéki párt vezetőjének nevét, de egyértelmű volt, hogy róla beszél. Orbán Viktor a beszéde során egyszer próbálta meg helyre tenni Orbán Balázs botrányos kijelentéseit, és megpróbálja újrafogalmazni 1956 üzenetét. Azzal verte vissza ezeket a támadásokat, hogy nem lehet párhuzamot vonni 1956 és az ukrajnai háború között, mert már a gondolat is sérti a szabadságharcosok emlékét, holott  ezt ő maga is megtette korábban . Most úgy fogalmazott: „Nekik 1956 tanulsága az, hogy harcolnunk kell Ukrajnáért, sőt Ukrajnában. Nekünk 1956 tanulsága az, hogy csak egyetlen dologért, Magyarországért és a magyar szabadságért szabad harcolnunk.” ", "site": "https://telex.hu/rovat/belfold"}
{"title": "Tolvai Reni megmutatta: Ekkora mellei vannak valójában ", "body": "Nem lehet máshova nézni, mint az énekesnő mély dekoltázsára. \nTolvai Reni éppen Spanyolországban nyaral, de nem feledkezik meg a rajongóiról. Az énekesnő pálmafás környezetben lőtt egy szelfit magáról, ami során mélyen behajolt a kamera elé, így az ember tekintete egyenesen a csodás dekoltázsra szegeződik. Több rajongója is megjegyezte Reninek, hogy milyen csinos, de  volt olyan is, aki nem köntörfalazott és egyből rákérdezett  a számára fontosabb dologra: „ Igaz amit látunk vagy műanyag??”                  A bejegyzés megtekintése az Instagramon                         TR (@tolvaireni) által megosztott bejegyzés   ", "site": "https://www.borsonline.hu/cimke/tolvai-reni"}
{"title": "Nem tudunk máshova nézni: Tolvai Reni Olaszországban dobta ki a melleit ", "body": "Most lógnak vagy sem Tolvai Reni mellei? \nAz  énekesnő  édesanyjával nyaral Olaszországban. Ahogy azt már megszokhattunk  Tolvai Renitől , ilyen alkalmakkal biztosan nem marad el tőle egy szexi bikinis fotó. Ezúttal sem hagyta cserben követőit, ugyanis fekete bikinijében lőtt egy szelfit, a fotón pedig most is a mellei kapták a főszerepet. Bár rajongói szerint már unalmas tőle, hogy állandóan a szexualitás kap főszerepet az oldalán, mégis most sikerült elnyerni a tetszésüket. Vagyis majdnem mindenkinek! Legalábbis azért biztosan, mert végre a természetességet hangsúlyozta – már ha az ő esetében beszélhetünk erről, túl több szépészeti beavatkozáson –, és ahogy egyikük fogalmazott: „Nincsenek felpolcolva a cicijei”. Mint máskor, természetesen  Reni most sem tudott mindenkinek kedvezni . Egy másik rajongó pont az ellenkezőjét jegyezte meg, szerinte nagyon tré ez a kép, mégpedig azért, mert  az énekesnő „ikrei” finoman fogalmazva lógnak . Mindenki döntse el saját maga, jó vagy sem ez a fotó.                 A bejegyzés megtekintése az Instagramon                         TR (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Tolvai Reni döbbenetes előtte-utána képet mutatott ", "body": "Tolvai Reni sosem volt még olyan jó formában, mint most. \nTolvai Reni  a 2009-es Megasztárban aratott győzelme után robbant be a köztudatba, akkoriba sokan kritizálták húsosabb idomai miatt. A csinos énekesnő elmondása szerint szinte egész életében fogyókúrázott, csak nem jól.  Az igazi változás 2020 nyarán érkezett el.  Reni  teljesen megváltoztatta az életmódját és fél év alatt 23 kilótól szabadult meg, bombaformáját, pedig azóta is tartja.  Az énekesnő a minap képekkel is szemlélte a változást az Instagram-oldalán. Rosszul érzed magad a bőrödben? Tudom, mit érzel, egész életemben azt mondták nekem fellépéseken, hogy »de kár érte, pedig milyen szép az arca«. Ha nekem sikerült, neked miért ne sikerülne? Te vagy a kulcs  – írta posztjában.                 A bejegyzés megtekintése az Instagramon                         TR (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "Rájuk sem lehet ismerni! Előkerült Tolvai Reni és Kállay-Saunders András első szerelmes fotója ", "body": "Tolvai Reni megmutatta az első közös képét párjával, Kállay-Saunders Andrással. \nHosszú évek óta alkot egy párt Tolvai Reni és Kállay-Saunders András. Az énekesnő most Instagram-sztorijában  mutatta meg az első közös fotójukat , amikor a követőit egy játékra invitálta. Ennek lényege, hogy a rajongók kérésére különböző képeket oszt meg. Ez is érdekelheti! Ejha, amikor már azt hittük, nem lehet szexibb: 17 kilót fogyott Tolvai Reni - fotó Szörnyű tragédia sújtotta Tolvai Renit, gyászol az énekesnő A fél melle kint van, így kíván boldog karácsonyt Tolvai Reni - fotó Egy másik követői kérésre a kedvenc közös fotójukat is megmutatta Reni.  A különbség pedig óriási. ", "site": "https://www.borsonline.hu/cimke/tolvai-reni"}
{"title": "Elszabadultak az indulatok Tolvai Reni fotója alatt: „De Csobot Adélra megvolt a rosszindulatú megjegyzés” ", "body": "Az énekesnő elképesztő átalakuláson ment keresztül és ezt a rajongóinak is büszkén mutatta meg. Ám nem csak gratulációkat kapott... \nReni  az Instagram-oldalára feltöltött két fotót, az egyiken a karantén előtti állapota látható, amelyen még súlyfelesleggel küzdött, a másik pedig a jelenlegi alakja. A saját bevallása szerint a bezártság csak tovább rontott a helyzeten. Ahogy 2020 tavaszán sokan, ő is  beleesett abba a hibába, hogy magával ragadta az otthoni főzőcskézés varázsa, ami miatt újabb és újabb kilók kúsztak fel rá .                  A bejegyzés megtekintése az Instagramon                         TR (@tolvaireni) által megosztott bejegyzés   Reni  1 évvel később eldöntötte, változtat az evési szokásain és teljes életmódváltásba kezdett.  Mindössze 7 hónap leforgása alatt 17 kilótól szabadult meg, majd nemrégiben elárulta, ma már 23 kilogrammal mutat kevesebbet a mérleg. Akadt, aki úgy gondolta,  tiltott szereknek  köszönheti a sikert. A nagy fogyás láttán minden rajongójának leesett az álla, igaz, volt, aki elárulta, súlyfelesleggel is ugyanolyan vonzó nőnek tartotta. A kommentelő úgy fogalmazott, nem volt gáz előtte, mire  Reni  kissé kifakadt és gyakorlatilag minden 50 év feletti nőtt megsértett. Valóban nem gáz egy 50 éves testében élni egy huszonéves lánynak  - vetette oda  Reni , ám ezt egy nő zokon vette. Szerintem nem korfüggő, én 53 éves vagyok és nem cserélnék senkivel!!  - tudatta az énekesnővel, arra utalva, hogy nem kellene minden, vele egykorú nőt egy kalap alá venni. Nem kap esélyt Megint más úgy gondolja, túlságosan nagy hangsúlyt fektet a külsejére és ennél sokkal fontosabb lenne, hogy a karrierjére irányítsa a fókuszt. A zenéid kellene hogy reklámozd, nem a fogyást. Annyira mellőzve vagy, mintha nem is lennél. De Csobot Adélra megvolt a rosszindulatú megjegyzés. Énekel, táncol, színházba játszik, filmezik. Addig amíg te a testeddel vagy el. Az énekesnő őszintén reagált erre a tanácsra és elmondta, mi áll annak a hátterében, hogy  gyakorlatilag egyáltalán nem lehet őt látni a televízió képernyőjén , hiszen az utóbbi időben úgy tűnt, teljesen eltávolodott a műsorokban való szerepléstől. Nem mindenki kap esélyt sajnos abban amit szeretne, sosem tettem megjegyzést, főleg rosszindulatút, senkire, én az vagyok, aki örül más sikerének, illetve azt gondolom hogy mindenkinek máskor jön el az ideje. A posztom célja pedig nem az átalakulásommal haknizás, hanem az, hogy tudok és szeretnék másoknak is segíteni, annak ellenére, hogy nekem senki nem segített semmiben  - mondta el a véleményét az énekesnő, akinek a posztja láttán sokan kíváncsiak arra, hogy vajon milyen módszerrel fogyott és hogyan tudna segíteni azoknak, akik ezek után hozzá fordulnak.     ", "site": "https://www.borsonline.hu/cimke/tolvai-reni"}
{"title": "Tolvai Reni elárulta, szerinte miért nem jön az átütő siker az életében ", "body": "A bombasztikus énekesnő életében valamiért még nem érkezett el az áttörő siker. Erre követői is felhívták a figyelmet, amire őszintén válaszolt. \nTolvai Reni mindent megtesz a sikeréért mind külsőleg és karrierjében is. Az elmúlt hat hónapban például több mint  17 kilótól szabadult meg,  amitől láthatóan jobb a közérzete. Szakmailag pedig folyamatosan fejleszti magát és gyártja az új dalokat. Azonban az  áttörő siker még nem érkezett el zenei karrierjében , amit többen megjegyeztek a rajongói közül.                   A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s Egyik követője neki is szegezte a kérdést,  mit gondol, miért nem érkezett el még az átütő sikere, hisz csodálatos hangja van.  Kendőzetlen választ adott Reni.   Úgy gondolom, hogy Isten sokkal nagyobbat tartogat számomra, és még nem készültem fel rá, viszont türelmes vagyok. ", "site": "https://www.borsonline.hu/cimke/tolvai-reni"}
{"title": "Újabb sztárbalhé? Kolléganője Csöcsös Mauglinak nevezte Tolvai Renit ", "body": "A Margaret Island énekesnője, Lábas Viki egy eltévedt üzenet miatt került ciki helyzetbe. \nÚjabb énekesnő-háború van kialakulóban a hazai egyébként sem unalmas popzenei fronton,  Tóth Andi és Tóth Gabi pengeváltása  után itt az újabb balhé:  A piros sarokban Tolvai Reni, a kékben, Lábas Viki. Az előzményekről annyit érdemes tudni, hogy Tolvai Reni pár nappal ezelőtt mutatta be a nagyérdeműnek a vadonatúj dalát, az Ay Ay Ay című slágert, melyet SKYNNY MAN-nal közösen jegyez. Az énekesnő a dalhoz egy forró hangulatú klipet is készített, melyből természetesen  a tőle megszokott extrém smink és ruha sem hiányozhatott, egyes jelenetekben alig takarja valami a kebleit. A jelek szerint a szexi öltözék Reni kolléganőjének, a Margaret Island nevű formáció énekesnőjének, Lábas Vikinek is  szemet szúrt , aki az Instagramban kifotózta, majd a következő szöveggel küldte tovább Reni fótóját: „Csöcsös Maugli barátnőd” Hogy kinek akarta írni, az valószínűleg sosem derül ki, de pechjére Reni Instagram-fiókjában landolt az üzenet. Az énekesnő egy kérdőjelet küldött válaszul, Viki ekkor jöhetett rá, hogy  nagyon kínos helyzetbe került ... A válaszában próbálta enyhíteni a bajt: A két énekesnő között mindössze néhány órája tört ki a balhé, de már most szép számban sorakoznak a rajongók, akik a kedvencüket védik. Nem lennénk meglepve, ha napokon belül elindulna az oda-vissza szólogatás a két tehetséges énekesnő között. Hogy Tolvai Renin mennyi ruha volt egyébként a klipjében, azt itt megnézhetik:  ", "site": "https://www.borsonline.hu/cimke/tolvai-reni"}
{"title": "Kiderült: Tolvai Reni nem csak mellben nagy ", "body": "Renit általában külseje miatt ostromolják követői, de akad azért olyan is, aki másra is felfigyel. Kiderült például, hogy az énekesnő kiválóan főz. \nMINDEN A JÓ IDŐBEOSZTÁSON MÚLIK Tolvai Reni élete is igen mozgalmas,  bár tavaly neki is több ideje jutott önmagára.  Ekkor vágott bele egy komoly diétába, aminek  köszönhetően már 17 kilogrammtól szabadult meg.  A diétának még nincs vége, az énekesnő tudatosan figyel az étkezésre. Olyannyira, hogy ő maga főz. \"Hogy van időd ennyi mindenre?  Rendeled a kaját vagy jut idő főzni is? \"  - kérdezték tőle. Megtanultam jól beosztani az időm és amellett, hogy énekesnő vagyok, teljes nő vagyok. nem rendelünk soha, mert speckó életmódot követünk, ezért én csinálom az ételeinket, ennek megfelelően.  Avatta be rajongóit Reni, hogy bizony a konyhában is mesterien tüsténkedik, nem csak a színpadon.  CSÖCSÖS MAUGLINAK NEVEZTE KOLLÉGÁJA Reni napokban dobta piacra legújabb klipjét, amit kolléganője,  Lábas Viki, a Margaret Island énekesnője  durván véleményezet. Kifotózva Reni képét, annyit írt “Csöcsös Maugli barátnőd”.  Ám ezt a szöveget rossz helyre címezte és Tolvai Reni postaládájában landolt az üzenet.  Reni megválaszolta a kritikát, hogy a Maugli jelző nem igaz rá, de a melles igen. ", "site": "https://www.borsonline.hu/cimke/tolvai-reni"}
{"title": "Csöcsös Maugli: Tolvai Reni szépen vágott vissza újra Lábas Vikinek ", "body": "Tolvai Reni igazán humorosan vágott vissza Lábas Vikinek, aki Csöcsös Mauglinak nevezte. \nFebruárban Lábas Viki lőtt néhány öngólt, amikor előbb véletlenül  Tolvai Reni nek  küldte el a róla szóló beszólást , később pedig a kínos magyarázkodásával. Reni akkor is elegánsan és humorral kezelte a helyzetet, nagyon nem akadt ki azon, hogy Csöcsös Mauglinak nevezték. Sőt most meg is lovagolja a ráaggatott „gúnynevet”. A legújabb, Lotfi Begivel és Rácz Gergővel közös klipjében egy dzsungelben énekel, ami ugye a Maugli környezete. De, ha ez nem lenne elég utalás valakinek, akkor Begi mauglis pólója már mindenkinek egyértelművé teszi a helyzetet. Ez pedig igencsak menő metahumor.                  A bejegyzÃ©s megtekintÃ©se az Instagramon                         RENI (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "Tolvai Reni megmutatta új párját – fotó ", "body": "\nA Sztárban sztár döntőjében ezúttal a versenyzők az egyéni produkciók mellett duettben is megcsillogtathatják tehetségüket. Tolvai Reni a csodálatos Csepregi Évával fog énekelni, amit a nézőkön kívül csak ők várnak jobban. A páros gyakorlás közben egy fotót is lőtt, amit Reni megosztott Instagram-oldalán. „Megtisztelő, hogy Csepregi Éva oldalán Végvari Ádám leszek vasárnap a Sztárban Sztárban. Éva úgy fest és olyan energiája van, mint egy huszonévesnek. Nagyon készülünk és várjuk a hétvégét.” - írta az énekesnő fotója alatt.                View this post on Instagram                         A post shared by RENI TOLVAI (@tolvaireni)  on  Dec 10, 2018 at 5:33am PST ", "site": "https://www.borsonline.hu/cimke/tolvai-reni"}
{"title": "Olyan forró Tolvai Reni csípőmozgása, hogy külön hőségriadót kell miatta elrendelni – videó ", "body": "Ezt látni kell: úgy rázza Reni, mint még soha! \nLatinos hangulató klippel lepte meg a zene és a nyár szerelmeseit Tolvai Reni, Lotfi Begi és Rácz Gergő:az Oh Te! című dal klipjét már most jó pár tízezren megnézték, pedig még olyan friss, hogy hűteni kell. Tegyük hozzá: van is benne mit nézni, Tolvai Reni ugyanis Shakirát megszégyenítő csípőmozgást mutat be benne - és még egy kis  \"csöcsös Mauglizást\"  is megengednek maguknak Lotfi pólóján keresztül. ", "site": "https://www.borsonline.hu/cimke/tolvai-reni"}
{"title": "„Uram, irgalmazz” – megőrülnek a férfiak Tolvai Reni bikinis testéért ", "body": " Durván megmutatta kerek idomait.   A szexi énekesnő nem tud hibázni, ha fotókról van szó.  \nTolvai Reniért  gyönyörű hangja mellett csodás alakja miatt is sokan rajonganak , amit a legújabb képeit elnézve nem is csodálunk. Tolvai Reni fotóiét egyszerűen megőrülnek a rajongói  Fotó: Szabolcs László A 32 éves énekesnő, amint beköszöntött a jó idő, egyből belevetette magát a kikapcsolódásba:  nem is olyan rég még a  Balaton Soundon bulizott  egy elképesztő szexi rózsaszín szettben, most pedig egy balatoni luxushotelben piheni ki a többnapos buli fáradalmait. Hogy ebből követői se maradjanak ki, ezúttal egy  vadító fekete  bikiniben  indította be a férfiak fantáziáját.                 View this post on Instagram                         A post shared by TOLVAI RENI (@tolvaireni) \n „Ez igen dögös!” „Nagyon komoly!!!” „Csodálatos tested van!” „Uram, irgalmazz”  – írták a kommentelők Reni szexi képeihez.     ", "site": "https://www.borsonline.hu/cimke/tolvai-reni"}
{"title": "Megkérdezték Kállay-Saunders Andrást, hogy együtt van-e Tolvai Renivel, érdekes választ adott - Videó ", "body": "A Megasztár egykori felfedezettje elárulta, mivel foglalkozott az elmúlt időszakban.  \nMár egy ideje eltűnt a hazai közélezből  Kállay-Saunders András , az énekes ez idő alatt azonban nem tétlenkedett, végig karrierjén dolgozott. Izgalmas dolgokat mesélt a Megasztár egykori felfedezettje Fotó: Instagram  A Megasztár 5 egykori versenyzője  a  Mokka  vendégeként árulta el, hogy új dallal jelentkezett,  valamint azt is, hogy volt az utóbbi időben.   Sokan azt hiszik, hogy el voltam tűnve, pedig az utóbbi két évben pont az ellenkezője történt: a legtöbb helyen vagyok, ahol eddig voltam a karrierem során. Leszerződtem egy görög kiadóval, akik nyomnak mindenfele Európában, van két toplistás slágerem a balkán régióban. Úgyhogy nem tűntem el, csak a Magyarországon kívüli dolgokra koncentráltam   – mondta Kállay-Saunders. Az énekes arról is beszámolt, hogy  egy korábbi száma világszerte felkapott lett egy alkalmazás miatt,  ez pedig új ajtókat nyitott ki előtte.   Mindig az volt a célom, hogy az egész világnak énekeljek. Az az álmom, hogy menjek országról országra, színpadról színpadra. (…) Jó irányba megyek, jó csapat van körülöttem, és jó látni, hogy értékelnek külföldön   - mesélte.  Orosz Barbi pedig ara a sokakat foglalkoztató témára is rákérdezett, hogy újra  együtt vannak-e Tolvai Renivel ,  akivel 2021 szeptemberében több mint 10 év után szakítottak.   A magánéletemről soha nem beszéltem. Annyit elmondok, hogy készülünk egy közös zenével a közeljövőben   - felelte.     ", "site": "https://www.borsonline.hu/cimke/tolvai-reni"}
{"title": "Tolvai Reni olyat villantott, hogy az összes férfi szája tátva maradt - fotó ", "body": " Reni szerint direkt fordították félre angolul írt szavait...  Csak úgy özönlenek a hozzászólások, amelyekben kifejezik hódolatukat a gyönyörű énekesnő iránt. \nKi ne ismerné Tolvai Reni nevét? Még tisztán a szemünk előtt van, ahogyan 2009-ben félénken a Megasztár színpadára lép, hogy aztán az egész stúdiót lenyűgözze hangjával.  Olyannyira elkápráztatta az egész országot, hogy a vetélkedő ötödik szériáját meg is nyerte, csillaga pedig azóta is fénylik a magyar énekesek egén. Tolvai Reni szereti megmutatni szépségét. Fotó: Facebook A Megasztár megnyerésével Tolvai Reni előtt számtalan kapu nyílt ki: jobbnál jobb dalokat adott ki, melyek közül több igazi sláger lett; emellett klippeket forgatott és koncerteket adott, fellépéseket vállalt.  Karrierjének elején kapcsolatba került zenésztársával, Kállay-Saunders Andrással, akivel sokáig alkottak egy párt. A rajongók valósággal összetörtek, amikor annyi év után szakítottak, most azonban -  ahogyan azt a Bors is megírta  - felreppentek a pletykák, miszerint ismét egy párt alkotnak.  Amikor a férfit megkérdezték a Mokkában, hogy igazak-e a hírek,  ő inkább kitért a válaszadás elől , ami sokak számára szintén arra mutatott, hogy valami ismét van közöttük.                  A bejegyzés megtekintése az Instagramon                         TR (@tolvaireni) által megosztott bejegyzés   Sok férfi szíve összetörne, ha kiderülne, hogy valóban újra egy párt alkotnak, hiszen Tolvai Reninek igen sok hódolója van. Ez persze nem véletlen, ugyanis nemcsak gyönyörű hangját, de gyönyörű testét is szereti megmutatni a közönségnek. Igen gyakran mutatja meg formás idomait,  ami miatt néha a rajongók vádolják is .  Legújabb posztjában ismét nagyot villantott: egy kocsiban ül feszülős ruhában és combfelsőig érő zokniban, ebből a beállításból pedig úgy tűnik, nincs rajta bugyi. Formás combjait és fenekét sejtetően mutatja, emiatt pedig valósággal megőrülnek a férfiak.  Sorra fejezik ki hódolatukat, ám valaki arra mutatott rá, hogy már nem is énekesként ismert a közösségi oldalon, hanem modellként.    ", "site": "https://www.borsonline.hu/cimke/tolvai-reni"}
{"title": "Lebuktak! Itt az újabb bizonyíték, ismét egy párt alkot Tolvai Reni és Kállay-Saunders András ", "body": "   Úgy tűnik, a szakításuk csak időszakos volt, hiszen már hónapokkal ezelőtt is együtt látták Tolvai Renit és Kállay-Saunders Andrást. Most újabb fotó bizonyítja a szerelmüket.  \nAlig két évvel ezelőtt robbant a hír, miszerint  11 év után zátonyra futott  Tolvai Reni és Kállay-Saunders András kapcsolata. Akkor még arról szóltak a pletykák, hogy az egykori szerelmesek nem tudtak békében elválniuk egymástól, a  szakításuk  eléggé viharosra sikerült, azaz folytatásról itt szó sem lehet már...  Most mégis úgy tűnik, hogy a viharfelhők eltűntek a fejük fölül, életüket pedig közösen folytatják. Tolvai Renire ismét rátalált a boldogság? Fotó: Schumy Csaba/DFP  Először a tavalyi év végén szóltak arról a hírek, hogy a két hírességet egymás oldalán látták egy buliban. A Ripost akkor kiszúrta, hogy az eseményről készült egy videó is, mely szintén azt bizonyítja, hogy  újra egy párt alkotnak.   Akkor a felvétel készítője még gratulált is a két zenésznek, és örökké tartó boldogságot kívánt nekik.  De szépek vagytok együtt! Örökké tartó boldogságot kívánok nektek! Gyönyörűek vagytok, de szép páros... – hangzik el a videóban, amit Reniék nagy mosollyal fogadtak, de érdemben nem reagáltak rá.  Tavaly mutatkoztak először együtt a szakításuk óta  (Fotó: YouTube) Együtt ünnepelték Reni születésnapját Miután nyilvánosságra került az imént említett felvétel, utána hónapokig csend volt a sztárpár körül. Egyetlen fénykép sem hirdette a közösségi oldalukon a szerelmüket, feltehetően tudatosan kezdték óvni a magánéletüket a külvilágtól.  Ez tökéletesen működött  Reni  születésnapjáig, amikor is egy újabb felvétel látott napvilágot a két hírességről.   Az egyik megosztott Instagram-történetben az ünneplő énekesnő mögött ott van András is, ami egy újabb bizonyítéka annak, hogy itt bizony nincs szó szakításról... Szerintem jól teszik, hogy nem teszik közszemlére a kapcsolatukat, mert ez a közeg nagyon mérgező tud lenni. Én nagyon örülök, hogy együtt vannak, és remélem, végre a gyűrűt is megkapja Reni  – üzente a Redditen valaki a sztárpárnak. Újra együtt a két híresség, láthatóan jól érezték magukat egymás társaságában   Fotó: Instagram-sztori   ", "site": "https://www.borsonline.hu/cimke/tolvai-reni"}
{"title": "Itt az újabb bizonyíték: Kibékült Tolvai Reni és Kállay-Saunders András ", "body": "Győzött a szerelem! \nKörülbelül másfél évvel ezelőtt robbant a hír, hogy  11 év után véget ért Tolvai Reni és Kállay-Saunders András kapcsolata.  Arról is suttogtak, hogy nem sikerült békében elválniuk a szerelmeseknek, de a sors most mégis úgy rendezte, hogy közösen folytatják az életüket. Nem sokáig bírták egymás nélkül Fotó: Markovics Gábor Ha volt is mosolyszünet a két énekes között, az már egészen biztos a múlté, egyre több egyértelmű jel ugyanis arra, hogy újra összejöttek és a szerelmük erősebb, mint valaha.  Tavaly november környékén együtt látták őket egy buliban, lapunk pedig elsőként számolt be arról, hogy  újra egy párt alkothatnak . Egy videó is napvilágra került, ami szintén csak megerősítette a már gyanús jeleket.   A felvételen Reni és Andris látható, ahogy szorosan állnak egymás mellett, majd a videó készítője boldogan gratulál, és örökké tartó boldogságot kíván nekik.  Ezt követően Reni 32. születésnapját is együtt ünnepelték, most pedig egy újabb olyan dolog történt, ami minden kétséget kizáróan bizonyítja, hogy visszataláltak egymáshoz. – Szerintem jól teszik, hogy nem teszik közszemlére a kapcsolatukat, mert ez a közeg nagyon mérgező tud lenni. Én nagyon örülök, hogy együtt vannak, és remélem végre a gyűrűt is megkapja Reni   – írta valaki a Twitteren. A napokban jelent meg ugyanis Kállay-Saunders legújabb klipje, amit a Homesick című dalához forgatott. Reninek pedig első dolga volt büszkén megosztani az Instagramján, hogy a kedvese új videóval jelentkezett. Reni nagyon büszke András sikereire Fotó: Instagram A rajongók most azt remélik, hogy a sztárpár kapcsolata új szintre lép, és talán az a lánykérés sincs már olyan messze!   ", "site": "https://www.borsonline.hu/cimke/tolvai-reni"}
{"title": "Eltűnt Tolvai Reni szemöldöke - fotó ", "body": "Meglepő fotót osztott meg az énekesnő. \nTolvai Reni   közösségi oldalán  gyakran oszt meg magáról fotókat, rajongói legnagyobb örömére a szexi képeket sem rejtegeti a fiókban. Most azonban egy váratlan fotóval rukkolt elő... Fotó: Szabolcs László A szelfin  smink nélkül látható, ráadásul a szemöldöke is teljesen eltűnt. Bár kissé különösnek találja a végeredményt, mégis tetszik neki. Ennek ellenére nem kell megijedni, hiszen azt is hozzátette, hogy  csupán egy filter miatt tűnt el a szemöldöke. Fotó: Instagram         ", "site": "https://www.borsonline.hu/cimke/tolvai-reni"}
{"title": "Tolvai Reni nem kertel, ez a véleménye Tóth Andi visszavonulásáról ", "body": "A gyönyörű énekesnőt, Tolvai Renit Instagram-oldalán kérdezték Tóth Andi drámai bejelentéséről. \nAhogy azt a Bors is megírta,  Tóth Andi március 9-én váratlanul bejelentette, hogy  abbahagyja  az éneklést. Tolvai Reni is megszólalt Tóth Andi ügyben Fotó: Facebook A drámai döntéssel kapcsolatban már  több hazai előadó is megszólalt, köztük  Zalatnai Cini  és  Tóth Gabi . A minap pedig hozzájuk csatlakozott  Tolvai Reni is, aki az  Instagram-oldalán   mondta el a véleményét a dologról. Az énekesnő nem kertelt: Azt gondolom, hogy sokunkban ezek az érzések kavarognak évek óta, csak neki volt bátorsága kimondani. Mások bejelentés nélkül kezdenek új babérokra törni, ami nem okoz ennyi csalódást és fájdalmat. Furcsa a művész kapcsolata a zenével. Néha utálod, máskor imádod, egyszer gyógyszer, máskor zaj. Én a szünetben hiszek, a lemondásban soha! – írta a  gyönyörű énekesnő  a 24 órán át elérhető  történetében.   ", "site": "https://www.borsonline.hu/cimke/tolvai-reni"}
{"title": "„Kicsit álljon már le” – elszabadultak az indulatok Tolvai Reni és Tóth Andi miatt ", "body": "Tolvai Reni ezúttal sem fogta vissza magát, egy Tóth Andi-kép alatt alakult ki vita. \nTóth Andival közös képet osztott meg az Instagram-oldalán  Tolvai Reni . Mint ismert, az énekesnő korábban  félreérthető szavakat fogalmazott meg  zenésztársával kapcsolatban:  \"Erdélyi bitches are different. Hot!\"  - ami annyit tesz:  \"Az erdélyi k*rvák mások, dögös!\" Fotó: Szabolcs László / Ripost Tolvai Reni szerint direkt úgy fordították le a szavait, hogy tüzet szítsanak köztük. Amikor valami jót akarsz csinálni, vagy brutálisan megdicsérni valakit, azt is durván negatívan kiforgatják  – mondta korábban  Bochkor  Gábor  kérdésére.  –  Olyan üzeneteket kapok az Instán, hogy Dögöljek meg! Meg, hogy én is k...va vagyok…  Ez lett abból, hogy én megláttam Andi sztoriját és elájultam, milyen jól néz ki és kiraktam, hogy milyen klassz, ez volt az egésznek a lényege. A bitches nem csak k….t jelent, nem is csak ribancot. Hát én itt magamat is ide vettem, én is erdélyi vagyok.  Egy kalap alá vettem magunkat és én ezt arra értettem, hogy az erdélyiekben van valami plusz, bevállalósabbak a ruhákban, külsőségekben, ami nekem nagyon-nagyon bejön.  És az a fordítás is sértő lehet másoknak, hogy különbek, mert nem azt írtam… De ez direkt így lett lefordítva és tálalva, hát köszönöm szépen! Direkt, hogy támadható legyen, hogy tüzet szítson. Amikor megláttam a cikkeket, elküldtem neki az egyiket és ő is annyit reagált, hogy Úristen… Ő jól értette, mi nagyon jóban vagyunk, küldött egy csomó szívet, meg is megköszönte! Fotó: Máté Krisztián A két énekesnő között  a legfrissebb fotó  szerint is szent a béke , azonban a hozzászólások alatt már kevésbé alakult ki békés hangulat... Az erdélyi félresikerült lányok - fogalmazott egy kommentelő, akit többen betámadtak, védelmükbe véve ezzel a két énekesnőt. Nem az a baj, hogy erdélyi lányok, csak a lezüllött viselkedésük. Nekik ez karrier? - folytatta a pocskondiázást a kommentelő. Szavait azonban már Tolvai Reni sem hagyta szó nélkül: Csókolom a kezét, ma van a szülinapom, holnaptól írhat, amit szeretne, de ma kicsit álljon le, ha nem nagy kérés. Köszönöm!   ", "site": "https://www.borsonline.hu/cimke/tolvai-reni"}
{"title": "Rajongók elé áll Tolvai Reni, hogy megmutassa: összejött ", "body": " <p>A Hot! Magazin derítette ki, mi lehetett a szakítás valódi oka.</p>  Mindenkinek meg is mutatta.  \nTovai Reni egy gyönyörű és tehetséges énekesnő. A Megasztár műsorán keresztül ismerte meg az ország, amelyet meg is nyert. Azóta pedig sikereket halmoz sikerre: folyamatosan jelennek meg a jobbnál jobb slágerei, közben pedig minden férfi fantáziáját beindítja  vadító fotóival .  Most pedig örömhírt jelentett.  Tolvai Reni és Kállay Saunders András egykoron nagyon boldogok voltak / Fotó: Markovics Gábor Nemrégiben felreppent a pletyka , hogy talán újra egy párt alkot Kállay Saunders András és Tolvai Reni.  A hírt végül nem cáfolták a felek, de meg sem erősítették. Bár akkoriban  több bizonyíték  is arra mutatott, hogy van közöttük valami, mostanában az árulkodó jelek csitultak, és úgy tűnik, mindketten inkább a karrierjükre koncentrálnak.  Azt pedig nem lehet tagadni, hogy nagyon is jól koncentrálnak a karrierjükre! Mindketten folyamatosan adják ki a slágereket és forgatják a jobbnál jobb klipeket.  Kállay egy hónapja dobta ki legújabb klipjét, Tolvai Reni új slágerének pedig éppen ma van a premiere. Már napok óta izgatja a rajongókat, hogy vajon milyen lesz az új videó, most pedig bátran a rajongók elé állt, és elmondta: összejött, megjelent a klip.                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "Pumped Gabo hazajár, Megyeri Csilla bikiniben szexizik – sztárok, akik képtelenek meglenni a Balaton Sound nélkül ", "body": "Idén sem hagyhatták ki a Balaton Soundot a hazai sztárok. Összeszedtük azokat, akik lecsaptak a bizonyítottan legkúlabb balatoni fesztiválra. \nSzerdán délután viharos szélben  nyitotta meg kapuit a Balaton Sound , egész Európa legnagyobb szabadtéri elektronikus zenei fesztiválja. Az egyik legkedveltebb magyar partihelyszín mindig is híres volt arról, hogy világsztárok sorát vonultatja fel, idén azonban különösen erős lett a felhozatal. A magyar sztárok közül pedig sokan, többek között S chobert Lara, Megyeri Csilla, Pumped Gabó  pedig már bele is vetették magukat a fesztiválozásba.  A Balaton Sound Európa egyik legnagyobb elektronikus fesztiválja Fotó: Bors Schobert Lara imád bulizni \"Gyertek a Soundra, hiszen velem is lehet találkozni pénteken, és szombaton is! Én már nagyon vártam, remélem, ti is jöttök, és találkozhatunk a Balatonon!\"  – invitált kedves szavaival bennünket Schobert Norbi lánya, Lara, Magyarország legvízközelibb fesztiváljára.                 A bejegyzés megtekintése az Instagramon                         larcibarci (@laraschobertt) által megosztott bejegyzés   Szexiben Soundoznak Megyeriék Megyeri Csilla nem a visszafogott eleganciájáról híres, ennek most sem mond ellent, hiszen a celebritás máris a Balaton Soundon múlatja az időt, éppenséggel egy medence partján, alig takaró bikiniben.  Kezdődjön a balatoni nyár! – írta ki képe mellé.                  A bejegyzés megtekintése az Instagramon                         CSILLA MEGYERI (@csillamegyeri_official) által megosztott bejegyzés   Apjával bulizott Galambos Bogi eddig csak látogatója volt a Balaton Sound-nak, most azonban  saját ruhakollekcióját árulhatja  ott! A Borsnak elárulta: tinikori fesztiválélményeinek elmaradhatatlan részvevője volt édesapja, Lajcsi. –  Nagyon boldog vagyok!  Óriási megtiszteltetés ez számomra!  Mindig kijövök a Balaton Sound-ra, ez az álomfesztivál, amit tini korom óta egész évben várok! –  árulta el Galambos lánya, aki szívesen emlékszik vissza, hogy annak idején, édesapjával együtt jártak fesztiválon.  – Apukám ott állt mögöttünk és vigyázott ránk!  Hiányzik, hogy vele fesztiválozzak! – mesélte Lagzi Lajcsi már felnőtt lánya, Bogi.  Bogi a saját tervezésű ruháival várja a vevőit Fotó: Földvári Zsófi / Bors Hazajár Pumped a Soundra Mintha, csak a családjához járna évente haza  Pumped Gabó , úgy örül minden évben annak a fesztiválnak, ahol a pumpálós táncával \"felfedezték\" őt anno. Olyan sokat vártam erre, sok sötét depressziós nap, most viszont olyan, mintha onnan folytatnánk, ahol abbahagytuk. Csodálatos érzelmek vannak bennem, ti csak ezt a képet látjátok, nagyon boldog vagyok! – írta ki Gabó, mint aki gyermeki boldogággal számolja vissza a perceket kedvenc koncertjei előtt.  Fotó: Mudra László / Facebook/ Balaton Sound  Tolvai Reni is nagyot domborít a hétvégén Reni évek óta hazajár a balatoni fesztiválra, most is elsők között érkezett. Fesztiválozni, és fellépni is sűrűn járok ilyen rendezvényekre, nagyon jó a hangulat, ezt receptre kellene felírni!  – mondta Reni egy korábbi  videóban .                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés   Elvitte a show-t Budavári Fülöp már alig várta, hogy magára ölthesse a fesztiválszerkóját és egy hatalmasat bulizzon. A modell óriási sikert aratott a hihetetlenül extrém megjelenésével, senki nem tudott elmenni mellette anélkül, hogy ne bámulta volna hosszasan. Az influenszernek még Zimány Linda sem tudott ellenállni, a szexi jogász a közös fotójukon hatalmas mosollyal az arcán simul hozzá.  Fotó: Instagram Beszippantotta a hangulat Bár Gelencsér Timi hivatalosan dolgozni ment a vízparti fesztiválra a TV2 SummerParty műsorvezetőjeként, azonban élt a lehetőséggel és fejest ugrott a koncertek tengerébe. Volt, hogy egy nap többször is átöltözött, a szettjeit büszkén mutatta meg a rajongóinak és persze a fesztiválozóknak is, amikor a kedvese nyakába ülve táncolt.                  A bejegyzés megtekintése az Instagramon                         Tímea Gelencsér (@timella) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "Tolvai Reni végre megmutatta: ilyen teste van valójában - fotó ", "body": "Élete legjobb formájában van az énekesnő. \nTolvai Reni  idén télen még azt kommunikálta az Instagramon, hogy nem feltétlenül elégedett a testével, annak ellenére, hogy  rengeteget fogyott . Tolvai Reni megmutatta bikinis bájait (Fotó: Facebook) –  Idén nyárig össze KELL jöjjön a szép poci, mar csak pár hónap van.... nem kocka hasat szeretnék, hanem lefelé csíkosat. Ez az egyik fogadalmam 2023-ra, a többi meglepi   –  írta korábban az énekesnő, akinek vélhetően bejöhettek a számításai, idén nyárra ugyanis sikerült csúcsformába lendülnie. Mivel érkeznek az egyre  forróbb nyári napok , Reni is úgy döntött, hogy megválik attól a textiltől, ami nem feltétlenül szükséges, és fürdőruhában mutatja meg, mennyire számít az, ha az ember rendszeresen jár edzőterembe.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés   Sweet escape  –  írta a képhez Reni, szóval minden jel arra utal, hogy sikerült néhány napra elmenekülnie a világ elől, és a sok pörgés után végre ki tud egy kicsit kapcsolódni. Az már más kérdés, hogy kedvese, Kállay-Saunders Andrés vele tartott-e az érzéki kiruccanásra, vagy inkább úgy döntött, hogy otthon marad.   ", "site": "https://www.borsonline.hu/cimke/tolvai-reni"}
{"title": "Megőrülnek a férfiak: Tolvai Reni ledobta a ruháit - Fotó ", "body": "Az énekesnő megmutatta alakját. \nTolvai Reni  év elején diétába kezdett és rengeteget mozog, így jó néhány kilótól megszabadult az eltelt hónapok során. Tolvai Reni / Fotó: Schumy Csaba / dfp Az énekesnő kirobbanó formában van, legújabb fotója a bizonyíték erre. Kitartásának köszönhetően elérte a tökéletes alakot, így bátran vette fel fekete bikinijét a strandon. Követői nem győzik dicsérni a kommentek között, van, akik szerint akár szépségkirálynő is lehetne, olyan csodálatosan  szép . Reni egyébként a bulgáriai Napospart nevű turistaparadicsomnál nyaral.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Hoppá: ilyen az arca Tolvai Reninek, ha nincs rajta filter - fotó ", "body": "Az énekesnő úgy döntött, nem lesz a filterek rabja. \nTolvai Reni  év elején diétába kezdett és rengeteget mozog, így jó néhány kilótól megszabadult az eltelt hónapok során.  Az énekesnő kirobbanó formában van,  ám nemcsak testileg, de lelkileg is jobban érzi magát. Legújabb posztjában ugyanis arról ír, hogy már szereti magát olyannak, amilyen, és nem akar folyamatosan filtereket használni. Fotó: Schumy Csaba / dfp Hogy ezt bebizonyítsa, egészen közelről készített az arcáról egy szelfit, filter nélkül, amit  Instagram-oldalán  meg is osztott a világgal. Nem szeretnék már a \"rabja\" lenni a filtervilágnak, szeretnék jó példát mutatni és vállalni azt, ami van, ami real. Szeretem, ami van, lehet, hogy sok időbe telt, de szeretem. Ha te is szeretnéd szeretni magad, csatlakozz hozzám a  #nofilterera  hashtaget használva. Love, TR - írta a fotó mellé a csodaszép Reni.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Így mulattak a hazai hírességek a Sziget Fesztivál utolsó napján ", "body": "Kedden, a fesztivál utolsó napján szó szerint kirajzottak a hazai celebek a Szigetre. Hogy a leghíresebb fellépő, Billie Eilish vonzotta őket, vagy egyszerűen csak nem akartak idén Sziget-élmény nélkül maradni, ki tudja? Mindenesetre a hatnapos folyamatos buli utolsó óráiban ők is belekóstoltak a semmihez sem hasonlítható életérzésbe.   \nAki rendszeres fesztivál látogató, az tisztában van vele, hogy  az utolsó nap mindig a legnehezebb.  Az ember bármennyire is igyekszik kímélni magát, a rengeteg ember, a  tengernyi impulzus , a hosszú kilométereken át tartó séta bizony megteszi a hatását: fárad az agy és fáradnak a végtagok is. Talán ennek a tapasztalásnak köszönhető, hogy idén, szám szerint a  29. Sziget Fesztiválon az első napokban nem találkoztak a lapunk munkatársai olyan sok celebritással, mint az elmúlt években.  Ennek persze az is az oka lehet, hogy mostanra már olyan eldugott VIP helyszínek is vannak, ahova a sajtó munkatársai sajnos nem leshetnek be, így  a hírességek nyugodtan bulizhatnak anélkül, hogy fotósok figyelnék minden mozdulatukat.  A Sziget Fesztiválon néha már a gravitáció sem akadály (Fotó: Bors) Kirajzottak  Az utolsó keddi napon azonban megváltozott a trend , az Instagramon egyre másra jelentkeztek be a fesztivál területéről a hírességek. Mivel szinte mindegyikük csak a 24 óráig elérhető sztorijába töltött fel képet, így nem túl jó minőségben látszik hogy éppen hol és kivel voltak, de azért így is egyértelműen be lehet azonosítani, hogy ki fesztiválozott. A bejelentkezések alapján a fesztiválok egyik állandó arca,  Tolvai Reni  korán jelent meg a helyszínen. Valószínűleg ő szerette volna elkerülni az este nyolc körül érkező hatalmas tömeget.  Reni büszkén pózol a szigetes poharával (Fotó: Instagram) Rákóczi Feri  és párja,  Judit  a gyermekeik nélkül \"szöktek el\" egy estére:  Rákóczi Feri és szerelme, Judit jól mulattak (Fotó: Instagram) Király Linda  egy barátnőjével érkezett:  Király Linda imád koncertre járni (Fotó: Instagram) Lady Szomjas , a legértékesebb magyar influenszerek egyike is nagyot bulizott a Szigeten:  Lady Szomjas imádta a bulit (Fotó: Instagram) A keddi záró nap egyébként a szervezők szerint nagyon jól sikerült, és máris lázas szervezésbe kezdtek, hogy  a 2024-es jubileumi Sziget Fesztivál megint egy felejthetetlen buli legyen mindenkinek.    ", "site": "https://www.borsonline.hu/cimke/tolvai-reni"}
{"title": "Tolvai Reni elnémult ", "body": "Az énekesnő épp augusztus 20-án betegedett meg, amikor több fontos fellépése is lett volna, többek között Budapest belvárosában, ahol több tízezer ember hallgathatta volna élőben. Az állapota sajnos azóta sem javult, mostanra némaságra ítélték az orvosok.  \nTolvai Reni  az ország egyik kedvenc előadója, így nem véletlen, hogy a Szent István-napi  ünnepi műsorkavalkádban  neki is szerepet szántak a szervezők.  Reni a Vigadó téren lépett volna színpadra , ám az előadás előtt pár órával sajnos  le kellett mondania a bulit.  Hogy mi történt, arról az Instagram oldalán, 24 óráig elérhető posztban számolt be a követőinek:  – Hát sziasztok, egy nem túl jó hírrel jövök elétek. Teljesen elment az énekhangom. Most itt vagyok egy fellépés helyszínén, nem tudom, hogy fogom tudni megcsinálni, de valahogy megoldom.  Viszont az esti budapesti, Vigadó téri bulit át kellett adnom.  Egy csodálatos énekesnő, Nika fog menni helyettem, legyetek ott minél többen!                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés   Rejtélyes megbetegedések  Aki egy kicsit is tájékozott a hazai bulvárhírekben, az olvashatott arról, hogy  az elmúlt napokban több hazai előadónak is torokproblémái adódtak.  Köztük  Azahriah -nak is, aki szintén egy Instagram posztban számolt be a rajongóinak a bajról.  – 1 hete rosszulgatok torokra, tüdőre, tegnap este meg olyan láz kapott el, hogy komoly gond lett, hogy a mai napot meg tudjam csinálni. Végül reggel jobbulgattam, azt mondtam, csináljuk, lehozom! A szemfülesebbek (vagy mind a 15 ezer ember) kiszúrhatták, hogy nem tudom végignyomni a sort, mert a gyászos suttyó torkomban köhögési inger keletkezett minden lélegzetnél… Azahriah  a népszerű énekesnőhöz hasonló tüneteket produkál, akiről a cikkünk születésének idején csak annyit tudni, hogy  hiába pihent két napot, semmivel nem lett jobb a torka, sőt!                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés   Némaság  Reni  kedden reggel jelentette be, hogy  állapota nem javult , ezért orvoshoz ment. A doktor pedig nem teketóriázott, közölte az énekesnővel, hogy ha meg akarja tartani az énekhangját, akkor  most pár napig teljes némaságot kell fogadnia.  Nem énekelhet, nem dúdolhat, de még a beszédre sem szabad használni a  hangszálait , hogy pihentesse azokat. Reni tehát pár napig biztosan nem szól senkihez, akivel esetleg összefut az utcán, ezért senki ne sértődjön meg rá!   ", "site": "https://www.borsonline.hu/cimke/tolvai-reni"}
{"title": "Ezt senki nem látta jönni: Tolvai Reni lufikkal jelentette be az örömhírt ", "body": "Csak úgy záporoznak a gratulációk.  \nTolvai Reni igen megosztó személyiség. Azt persze senki nem tagadja, hogy csodálatos hangja van, és hogy a magyar zene egyik kiemelkedő alakja, ugyanakkor az Instagramra feltöltött képei miatt sokaknál elrúgta a pöttyöst. Sok olyan kommentet kap, amelyek szerint nem is énekesként viselkedik, hanem erotikus modellként.  Tolvai Reni most örömhírt jelentett be / Fotó: Facebook Most azonban nem bomba testét mutatta meg legújabb posztjában.  Örömhírt közölt ugyanis a rajongókkal: édesanyja a születésnapját ünnepli ma, ennek alkalmából pedig összeállított egy videót, amelyen főleg közös képek jelennek meg.   A rajongóknak több se kellett, valósággal záporoznak a gratulációk.                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "G.w.M-ék után Tolvai Reni is eldicsekedett illegális tevékenységével: komoly büntetésre számíthat ", "body": " Szőrén-szálán eltűnt.  A szer használata büntetendő!  \nSajnos Magyarországon egyre nagyobb népszerűségnek örvend az  Elf Bar . Ez egy eldobható, egyszer használatos ketyere, amellyel nikotint juttathat a használó a szervezetébe. Mivel intenzív ízesítésben árulják őket, rengeteg kiskorú gyerek kapott rá, ezzel komolyan veszélyeztetve az egészségüket. A felnőttek számára is veszélyes a fogyasztása, emiatt  Magyarországon illegális szernek minősül. A törvény bünteti ennek birtoklását és terjesztését, különösen pedig ennek népszerűsítését. Környezetvédelmi szempontból is problémás ennek használata, ugyanis egyszer használatos, fel nem tölthető akkumulátorral rendelkezik, így néhány hét használat után kukába kell dobni.  Tolvai Reni büszkén mutatta meg, hogyan kell használni az illegális szert / Fotó: Facebook Tolvai Reni  ezzel azonban aligha törődik. Az énekesnő, akit olyan gyakran ért már az a vád, hogy többet illegeti magát a kamera előtt, mint amennyit énekel,  most vidáman szívogatja a hazánkban illegálisnak minősülő Elf Bart. Ismételjük: birtoklása és használata is büntetendő, s mivel egy 156 ezer fős követősereggel rendelkező híresség él vele, még a népszerűsítés kategóriáját is kimeríti.  Tolvai Reni megmutatja, hogyan kell Elf Bart szívni / Fotó: Instagram Reni története IDE kattintva érhető el. Nem Tolvai Reni az egyetlen, aki illegális tevékenységével büszkélkedik el A Bors nemrégiben arról számolt be, hogy  L.L. Junior és G.w.M gyorsulási versenyt tartottak Budapesten , erről pedig Junior büszkén még egy videót is megosztott. Velük kapcsolatban  már nyomoz a rendőrség , sőt  Orosz Barbi és elmondta , milyen ostobának tartja őket.    ", "site": "https://www.borsonline.hu/cimke/tolvai-reni"}
{"title": "Tolvai Renit megváltoztatta a családi tragédia: 24 órám volt felnőtté válni ", "body": " A szer használata büntetendő!   Az énekesnő kíméletlen őszinteséggel tépte fel a múlt sebeit. Édesanya születésnapján kellett megbirkóznia a gyásszal. \nTolvai Reni közösségi felületeit pörgetve megszokhattuk, hogy  az énekesnő  javarészt könnyed vagy épp pikáns posztokkal jelentkezik, és noha egy-egy alkalommal új dalát is reklámozza, legtöbben alighanem  szexi képeire és videóira  kíváncsiak. Pont ezért sokakat megdöbbenthetett legfrissebb bejegyzése, ami szokatlanul mélyre és őszintére sikeredett.  Tolvai Reni őszintén mesélt a családi tragédiáról  Fotó: YouTube Reni  eredetileg arról kezdett el mesélni, miért nem adott ki nagylemezt közel egy évtizede, csakis szóló dalokat, és miért látta elérkezettnek az időt, hogy most ismét albumban gondolkodjon, bejegyzésében azonban sokkal mélyebbre ásott, és olyan dolgokat fedett fel  múltjából, ami minden kétséget kizáróan sokakat meglepett. 26 évesen elvesztettem édesapámat egy családi nyaraláson, édesanyám szülinapi buliján  – kezdett bele  komolyabb témába. –  Itt ezen a ponton volt 24 órám felnőtté válni, és felfogni, hogy sohasem lesz már semmi ugyanolyan, mint eddig.  Anya összeroppant, és nekem kellett sziklának lenni. Egy ideig ment ez, de teljesen elvesztettem a kapcsolatom a zenével. Már semmi sem szólt jól, ha nincs ott apu, aki mindig talált valamit minden dalban, amit jobban meg lehetett volna csinálni.  Eltelt 2 év lebegés a földön, életnek nem nevezném,  és erőt kaptam írni egy búcsúdalt apunak, a  You and Me -t. Nehéz volt megírni, mert egy hang sem szólt annyira fájdalmasan, mint amilyen fájdalom a szívemben volt. Arról szól a dalom, hogy miután elment, minden este az álmaimban találkoztunk, és mindig egy tengerparton sétálunk és mosolyog rám (a tengerparton láttam utoljára). – A szerelmi életemben is történtek fájdalmas dolgok, amiket tényleg alig várom, hogy halljatok a dalszövegeken keresztül. Ismertek engem, nem beszélek a médiának sem a családomról, sem a szerelmemről, sem a barátaimról... Ha van valami, amire én nagyon odafigyelek, akkor ez az. Egy percig se gondoljátok azt, hogy nem lesznek nagyon dög szexi zenék is a lemezen, a fájdalom az fájdalom, de azért na... Mindig kisüt a nap. Egy album akkor születik meg, ha elérkeztél valahova és szeretnél mesélni többet a zenén keresztül, és hát igen, nem fér bele egyetlen egy dalba  – összegezte gondolatait Reni.                 View this post on Instagram                         A post shared by TOLVAI RENI (@tolvaireni) \n   ", "site": "https://www.borsonline.hu/cimke/tolvai-reni"}
{"title": "\"Igazán szép test\" - különleges fürdőruhában mutatja meg bájait Tolvai Reni ", "body": "Tolvai Reni Olaszországban nyaral, ahonnan rendre posztol is. \nTolvai Reni Olaszországban nyaral, a napokban onnan küldözget szexi képeket a rajongóknak, akik nem győzik bókokkal elhalmozni. Az énekesnő remek formában van, az utazásra pedig ezúttal egy különleges szabású fürdőruhát választott, ami nem sokat takar nagy melleiből. A kommentelők szerint igazán szép a teste és nagyon szexi az énekesnő.                  A bejegyzés megtekintése az Instagramon                         TR (@tolvaireni) által megosztott bejegyzés                   A bejegyzés megtekintése az Instagramon                         TR (@tolvaireni) által megosztott bejegyzés   ", "site": "https://www.borsonline.hu/cimke/tolvai-reni"}
{"title": "Annyira szexi vagy, hogy ez már túlzás – üzenték Tolvai Reninek ", "body": "   Igencsak forró fotóval örvendeztette meg követőit az énekesnő. \nSzívdöglesztő, vérnyomásnövelő, dekoltázsban gazdag fotóval kedveskedett követőinek  Tolvai Reni , aki egy apró rózsaszín ruciba bújva szelfizett egyet. Mondanunk sem kell, a kommentelők rögtön elhalmozták a dicséretekkel. Volt, aki egyszerűen gyönyörűnek bélyegezte, más azonban kissé extrább bókkal készült: Annyira szexi vagy, hogy ez már szinte túlzás! Ezzel a kijelentéssel csak egyetérteni tudunk.                 View this post on Instagram                         A post shared by TR (@tolvaireni) \n   ", "site": "https://www.borsonline.hu/cimke/tolvai-reni"}
{"title": "Kis híján átszúrja Tolvai Reni felsőjét a mellbimbója - fotó ", "body": "Melltartó nélküli fotót osztott meg magáról Tolvai Reni. \nAz ágyban fekve osztott meg magáról képet Tolvai Reni vasárnap délután. Az énekesnő ezúttal  \"elfelejtett\" melltartót felvenni a felsője alá, amin átüt a mellbimbója.                 A bejegyzés megtekintése az Instagramon                         TR (@tolvaireni) által megosztott bejegyzés   A villantást több hozzászóló sem hagyta szó nélkül. Egyikük csak annyit írt, hogy „no bra” azaz „nincs melltartó”. Csak egyszerűen, lezseren, szabadon  - fogalmazott egy másik.   ", "site": "https://www.borsonline.hu/cimke/tolvai-reni"}
{"title": "Megőrülsz, olyan szexin vonaglik Tolvai Reni merészen felvágott fürdőruhájában ", "body": "Tolvai Reni a nyaralásán készült felvételekkel is képes az őrületbe kergetni a rajongóit. \nTolvai Reni  pontosan tudja, hogyan hívja fel magára a figyelmet és hogyan kell a rajongók kedvében járni. Így természetesen a nyaralásán sem felejtkezik meg az őt kedvelőkről, és hol képpel, hol videóval örvendezteti meg őket. A 31 éves énekesnő Rodoszon egy igen rafinált fürdőruhában borzolja a kedélyeket, és már a strand előtt felpezsdítette a hangulatot, szexi táncot lejtett a tükör előtt. A magasan felvágott fürdőruha bizony vonzza a tekintetet... A táncot az énekesnő storyjában láthatod,  ha ide kattintasz .                     A bejegyzés megtekintése az Instagramon                         TR (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "„Hogy volt merszed?” – Tolvai Reni nyilvánosan üzent a magyar énekesnőnek ", "body": "Tolvai Reni üzent Cserpes Laurának, és a válaszára sem kellett sokat várni. \n„Cserpes Laura volt a divatbemutató legszexibb sztárja: lepipálta Tolvai Renit is” – jelent meg az új magyar márka, a Kincsem bemutatója után. Utóbbi énekesnő nem tudja, ki fogalmazta meg ezeket a szavakat, de megosztotta a 24 órán át látható Instagram-történetében. Cserpes Laura, hogy volt merszed? –  üzente Tolvai Reni viccesen, egy sírva röhögős emoji kíséretében. Természetesen a válasz sem maradt el, Cserpes Laura azt írta a saját oldalán: Kérlek bocsáss meg nekem!   ", "site": "https://www.borsonline.hu/cimke/tolvai-reni"}
{"title": "Mellét a kamerába nyomva rázza Tolvai Reni ", "body": "   Dekoltázsban gazdag felvétellel dobta fel rajongói napját Tolvai Reni. Akadtak azonban jó páran, akik szerint az énekesnő alaposan mellélőtt, és lealacsonyítja magát. \nTolvai Reni jelenleg a csodás Barcelonában nyaral, és láthatóan nagyon jól érzi magát. Friss Insta-videójáról is ezt lehet leolvasni, épp példaképe, Beyoncé slágerére rázza egy fekete, pánt nélküli fürdőruhában, többször belehajolva a kamerába és belátást engedve formás dekoltázsába.                 A bejegyzés megtekintése az Instagramon                         TR (@tolvaireni) által megosztott bejegyzés   Igazi díva lehetnél, ehelyett... Van, aki egyszerűen  megőrül a látványért , amit az is jól mutat, hogy a videóra óránként ezer kedvelés érkezett, ám olyanok is akadnak, akik szerint ez már túlzás. Ha már énekelni nem tudsz, valahogy add el magad!  – írja az egyik felháborodott kommentelő. – Egy ilyen külsővel és hanggal meg áldott gyönyörű hölgy miért alacsonyodik ilyen szintre???? Csalódás volt ezt látni –  fejtette ki egy másik elégedetlenkedő.  – Gyönyörű nő vagy, egyedi és csodálatos hanggal, de az egészet az ilyen jellegű viselkedéseddel olcsóvá és blőddé teszed, ami borzalmasan szomorú… lehetnél igazi Díva, ehelyett…  – így egy harmadik, akinek véleménye egyértelművé teszi:  szereti Renit, mint énekesnőt, ám nem elégedett azzal, ami kedvence közösségi oldalán fogadja.   ", "site": "https://www.borsonline.hu/cimke/tolvai-reni"}
{"title": "Tolvai Reni meztelenül bújt az ágyba, megőrülnek érte a férfiak ", "body": "Tolvai Reniről szexi fotósorozat készült.  \nTolvai Reni nagyon büszke az alakjára, szerencsére sokszor meg is mutatja a rajongóinak. a csinos énekesnő pontosan tudja, hogyan hívja fel magára a figyelmet és hogyan kell a rajongók kedvében járni. Tolvai Reni igazi halloweenlázban ég, most pedig a híres színésznő, Marilyn Monroe bőrébe bújt. Az összkép annyira hitelesre sikerült, hogy első ránézésre olyan, mintha Marilyn Monroe ébredezne az ágyában.                  A bejegyzés megtekintése az Instagramon                         TR (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "Mi történt? Rá sem lehet ismerni Tolvai Renire ", "body": " Sokakat kiakasztott Reni riszálása.  Az énekesnő teljesen felismerhetetlen legújabb fotóján. \nMa már a világ minden pontján népszerűvé vált a  halloween . Magyarországon is megszokhattunk, hogy október utolsó napján elárasztják a közösségi oldalakat a különböző beöltözős fotók. Ilyenkor a hazai sztárok is kiélhetik magukat, és belebújhatnak akár egy sorozat főszereplőjének, vagy egy-egy külföldi hírességnek a bőrébe.  Tolvai Reni  is azok közé tartozik, akik nem bírnak betelni ezzel az ünneppel.  Instagram-oldalára  töltötte fel azt a képet, melyen  elsőre szinte felismerhetetlen a rövid fekete parókában , erős rúzsával, és a sminkjét még megspékelte néhány strasszal is. Lehet találgatni, kinek is öltözött be  az énekesnő .                 A bejegyzés megtekintése az Instagramon                         TR (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "„Ki ez a sok hárpia?” – az időseket szidja Tolvai Reni ", "body": "„Hogy jön ilyen mélyről ennyi gyűlölet?” – tette fel a kérdést Tolvai Reni. \nTolvai Reni Instagram-oldalán megosztott történetében fogalmazta meg a kérdést,  hová tűntek a cuki, kis pogácsás nagymamák, akikből csak a szeretet árad?  Állítása szerint ugyanis az utóbbi időben megnőtt a rosszindulatú, 70 év feletti emberek száma a közösségi oldalain. Tolvai Reniben sok kérdés merült fel az idős emberekkel kapcsolatban Fotó: Szabolcs László / Ripost   Ki ez a sok hárpia a Facebook oldalamon?! Hogy jön ilyen mélyről ennyi gyűlölet? Bárcsak ismernétek az én mamáim. Mikor lett 70 pluszos a Facebook közönségem? Annyi kérdésem van...   – méltatlankodott az énekesnő.   ", "site": "https://www.borsonline.hu/cimke/tolvai-reni"}
{"title": "Kállay-Saunders a vadházasságot is szereti ", "body": "A legtöbben késsel kenik a vajas kenyeret, pedig kanállal sokkal könnyebb – ez az énekes véleménye a társadalmi elvárásokról. Kállay-Saunders nem akar beállni a sorba, inkább papír nélkül szeret. \nA 2010-es Mega­sztár óta alkot egy párt a 27 éves Tolvai Reni és a 34 éves Kállay-Saunders András, akik ez idő alatt egyetlenegyszer sem kerültek rivaldafénybe hangos szerelmi életük miatt. Tudatosan féltve őrzik a magán­életüket, s az sem érdekli őket, ha mások azt pletykálják, nincsenek már együtt. A híresztelések ellenére sem kezdik el bi­zonygatni szerelmüket, legfeljebb egy-egy romantikus dalszövegből sejthetjük, mit is éreznek egymás iránt.  A Bors munkatársa viszont feltette azt a kérdést, amit a rajongók nem mernek: nem érzik-e úgy, hogy nyolc év után illene hivatalosan is összekötni az életü­ket?  – Lassan nyolc éve vagyunk együtt Renivel, együtt élünk, mintha házasok lennénk. De tudom, a világ ezt várja, mert így vagyunk nevelve – mondta az énekes, aki ezután meglehetősen érdekes példával szemléltette lapunknak, hogyan vélekedik a házasodásról.  – A legtöbben késsel kenik a vajas kenyeret, pedig kanállal sokkal könnyebb. Sajnos sok minden belénk rögzült, és követjük a társadalmi elvárásokat. Ilyen a házasság is, pedig nem gondolom, hogy egy gyűrű bármin változtatna. Hiszem, hogy két ember anélkül is szeretheti egymást egy életen át.  Ettől függetlenül Saunders nem zárkózik el a nősüléstől, és a Borsnak megsúgta, ha egyszer megfogalmazódik bennük az igény, hogy hivatalosan is összekössék az életüket Renivel, biztos, hogy odateszi magát, és valami kreatív lánykéréssel rukkol elő. De ahogy a házasságnak, úgy a családalapításnak sem érzi, hogy itt lenne az ideje.  – A gyerek sem az együtt töltött évek számán múlik, ha­nem a megfelelő időzítésen. Én most még nem tudnék olyan apuka lenni, amilyen szeretnék. Még futok az álmaim után, és nem lenne annyi időm, amennyit egy gyerek igényel – fejtette ki véleményét az énekes, aki valóban még a vágyait kergeti, hiszen szombaton a The Middletonz nevű bandájával hatodszor lépett A Dal színpadára, hogy másodszor is kijusson az Eurovíziós Dalfesztiválra. ", "site": "https://www.borsonline.hu/cimke/tolvai-reni"}
{"title": "„Húzd fel!” – meztelen képeket követeltek Tolvai Renitől, nem várt választ adott ", "body": "Tolvai Renit arról kérdezték, mikor lesz OnlyFans-oldala. \nMindenkit meglepett Tolvai Reni, amikor egyik követője arról kérdezte, mikor regisztrál fel az OnlyFans nevő oldalra  – ahol csinos lányok előszeretettel  árulják meztelen képeiket  az előfizetőknek. Az énekesnő Instagram-oldalán indított kérdezz-felelek játékot, amikor az egyik rajongója feltette a kérdést:  „Mikor lesz OnlyFans-ed?” Már van egy ideje...húzd fel, ide csatolom a linket  – jött a nem várt válasz Insta-sztoriban Renitől. A dologban azonban volt egy kis turpisság: a linket felhúzva az erotikus tartalom helyett az énekesnő legújabb videoklipje jelent meg. ", "site": "https://www.borsonline.hu/cimke/tolvai-reni"}
{"title": "Nemi szervek díszítik Tolvai Reni ruháját ", "body": "Női nemi szervet szimbolizáló felsőben és gigadekoltázzsal szerepel az új klipjében az énekesnő. Reni már a klip megjelenése előtt kapott negatív kritikákat megjelenése miatt. \nÚjabb kihívó klippel jelentkezett Tolvai Reni. Az énekesnő a Get it című dalában az Ecseri piac romos környezetében mutatja meg: egy díva még a leglehetetlenebb környezetben is díva marad. – Szeptemberben Los Angelesbe utaztam pár dalt felvenni. Nézőként voltam a New York Fashion Weeken, amikor egy barátom jelezte, hogy Randy Jackson az esemény műsorvezetője, aki Michael Jackson testvére és az American idol zsűritagja. Sikerült találkoznom vele, váltottunk pár szót, elmeséltem neki, hogy én a műsor magyar változatának voltam a nyertese. Később megismerkedtünk, és azóta segíti a kinti karrieremet is, amiben csak tudja – mesélte Reni. Reni dala komoly mondanivalóval bír: miszerint minden lehetőséget meg kell ragadnunk és ütni a vasat amíg meleg, hiszen ahogy Reni mondta: egy erdélyi lány is eljuthat Randy Jacksonhoz kiforrott énekesnőként. – Ezt a kettősséget, vagyis a vidéki lányt és a menő, dögös csajt akartuk Kiss Márk divattervező barátommal megmutatni. Ha ő elképzel valamit, akkor én egyből felveszem. Az egyik diplomamunkájának a darabját is viselem a klipben, egy felsőt, amit már korábban is sokan támadtak, mivel egy női nemi szervet ábrázol. Imádom ezeket az extrém megoldásokat dacára annak, hogy nem érzem magam biztonságban, amikor viselem. Sok ember már a klip előtt is támad a merész szerelések miatt, de ezekkel nem törődöm, hiszen az újító és merész előadókat mindig is támadták – vélekedett Reni, aki az említett felső mellett mélyen dekoltált estélyiben és erdélyi motívumokat megidéző darabokban is pompázik a dalban. – Előadóként fontos, legyen egy olyan varázsod, hogy mindenki téged nézzen a teremben. Ez nem a hatalmas dekoltázsban vagy a miniszoknyában rejlik, hanem a nőies kisugárzásban – tette hozzá. ", "site": "https://www.borsonline.hu/cimke/tolvai-reni"}
{"title": "Visszaszúrt Tolvai Reni a piszkálódó Tóth Gabinak ", "body": "Tolvai Reni most Tóth Gabitól kapott kritikát, ám úgy tűnik, lepereg róla. \nTolvai Reni – úgy tűnik – jól reagál az őt ért kritikákra. Míg Lábas Viki Csöcsös Maugli-beszólását legutóbb egy  klipben figurázta ki , addig legutóbb Tóth Gabi beszólására replikázott. Gabi – aki korábban  igen nagy csörtébe keveredett  Tóth Andival – láthatóan úgy érezte, Reni az egy zene–egy szexizés módszert követi közösségi felületein, azaz minden zenei posztra ráküld egy-egy nőciset. Tóth Gabi azt mondta, egy ének, egy csöcs. Tartom az arányt – írta Insta-sztorijában Reni, méghozzá egy sírva nevető emoji kíséretében, így élnénk a gyanúperrel: nem sértődött meg kolléganője észrevétele miatt.  Sőt, mintha fel is vállalná, hogy minden második posztján nem a dalai, hanem a mellei játsszák a főszerepet. ", "site": "https://www.borsonline.hu/cimke/tolvai-reni"}
{"title": "Épp Egyiptomban szexizik Tolvai Reni - fotók ", "body": "\nAz énekesnő talán még a szokásosnál is több fotót oszt meg rajongóival most, hogy épp Egyiptomban, a festő szépségű Mahmya-szigeten nyaral. Tolvai Reni posztjaiból két dolgot egész biztosan megtudhatunk: nagyon jó ott az idő, Reni pedig még mindig elképesztően dögös. Mutatjuk is rögtön mindkettőre a bizonyítékot:                A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s ,  MÃ¡rc 21., 2019, idÅpont: 3:41 (PDT idÅzÃ³na szerint)                A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s ,  MÃ¡rc 21., 2019, idÅpont: 3:19 (PDT idÅzÃ³na szerint)                A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s ,  MÃ¡rc 20., 2019, idÅpont: 11:40 (PDT idÅzÃ³na szerint) ", "site": "https://www.borsonline.hu/cimke/tolvai-reni"}
{"title": "Olyat terpesztett bikiniben a kamerának Tolvai Reni, hogy megőrültek a rajongók - fotó ", "body": "Tolvai Reni egy szexi bikiniben mutatta meg a testét. \nTolvai Reni  épp Mallorcán nyaral, szexi, pöttyös bikinijében egy videó után egy fotót is mutatott magáról az Instagramon.                  A bejegyzÃ©s megtekintÃ©se az Instagramon                         RENI (@tolvaireni) Ã¡ltal megosztott bejegyzÃ©s „Dulce de Leche” – írta a képhez, ami egy dél-amerikai édesség neve: nem teljesen világos, hogy az énekesnő mit akart ezzel mondani, de ez aligha zavarta azt a több mint négyezer rajongót, aki kedvelte a bejegyzést.                  A bejegyzÃ©s megtekintÃ©se az Instagramon                         RENI (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "Tolvai Reni edzős képet rakott ki, de a többségnek valami más szúrt szemet ", "body": "\nTolvai Reni igen gyakran posztol edzős fotókat Instagramjára, ezúttal pedig egy infrabiciklis képet rakott ki követőinek.                A bejegyzÃ©s megtekintÃ©se az Instagramon                       Tekerunk tekerunk ð´ð½ââï¸ð¥°ð @infraslimx_rosehill    RENI TOLVAI  (@tolvaireni) Ã¡ltal megosztott bejegyzÃ©s,  MÃ¡rc 28., 2019, idÅpont: 8:07 (PDT idÅzÃ³na szerint) Többségük azonban nem ezzel, hanem a rendkívül jó szögből elkapott dekoltázzsal foglalkozott, amit persze nem is tartottak magukbban. ", "site": "https://www.borsonline.hu/cimke/tolvai-reni"}
{"title": "Őrület, óriási melleit mutogatja Tolvai Reni – 18+ fotók ", "body": "Elképesztően szexi fotókat posztolt nyaralásáról az énekesnő. \nMallorcai nyaralásáról posztolt néhány forró fotót Tolvai Reni – szúrta ki a  Ripost . Az énekesnőnek elképesztően szexi pillanatokat sikerült elkapnia, miközben a strandon, bikiniben pózolt. Reni rajongói egyáltalán nem meglepő módon imádják a képeket, ezért szerencsére többel is megajándékozta őket (és persze minket is).                  A bejegyzÃ©s megtekintÃ©se az Instagramon                         RENI (@tolvaireni) Ã¡ltal megosztott bejegyzÃ©s                  A bejegyzÃ©s megtekintÃ©se az Instagramon                         RENI (@tolvaireni) Ã¡ltal megosztott bejegyzÃ©s                  A bejegyzÃ©s megtekintÃ©se az Instagramon                         RENI (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "Undorodik a részegektől Tolvai Reni ", "body": "Az énekesnő ki nem állhatja agresszív, ittas rajongóit. \nAlaposan feldühítették a rajongói Tolvai Renit. Az énekesnő a közösségi oldalán fakadt ki a részeg emberekre, akik nem tudnak kulturáltan viselkedni a koncertjein. – Utálom a részeg embereket, undorodom és megvetem mindegyik embert, aki tiszteletlen a koncertjeimen az alkohol hatása miatt. Nem, nincs testőröm, nem vagyok világsztár, hogy legyen, de attól még az emberek undorítóak – írta nyers őszinteséggel az Instagram-oldalán az énekesnő. ", "site": "https://www.borsonline.hu/cimke/tolvai-reni"}
{"title": "Au­tó­bal­ese­tet szen­ve­dett Tol­vai Reni ", "body": "Ela­ludt a sofőr, aki be­le­haj­tott az éne­kesnő au­tó­jába. Csak a sze­ren­csén mú­lott, hogy nem tör­tént tra­gé­dia. \nBelerohantak Tolvai Reni autójába! Úgy tudja a  Ripost , a vétkes sofőr elaludt a volánnál, aminek következtében áttért a szembe sávba, és oldalról csapódott az énekesnő kocsijának. Csupán a szerencsén és természetesen Reni lélekjelenlétén múlott, hogy elkerülte a frontális ütközést és nem történt tragédia. A baleset után sikerült elérnünk Renit, aki hangjából ítélve még a történtek hatása alatt volt. - Köszönöm szépen. Én jól vagyok! A kocsim nem, csúnyán összetört szegénykém - nyilatkozta bosszankodva a Ripostnak Reni, akinek ráadásul nagy szüksége van az autójára, hiszen a munkaeszköze, és egyelőre ő sem tudja, meddig kell nélkülöznie a járgányt. Arról nem is beszélve, hogy a kárt elnézve a kocsi javítása sem lesz olcsó. Igaz, Reni szomorkodik a történtek miatt, mégis az a legfontosabb, hogy sérülés nélkül megúszta. ", "site": "https://www.borsonline.hu/cimke/tolvai-reni"}
{"title": "Durván túltolta a retust Tolvai Reni – Barbie babává torzította magát ", "body": "Felismerhetetlenségig retusálta magát legújabb fotóján Tolvai Reni. \nÚgy tűnik, mégsem jött be Tolvai Reni  smink nélküli posztja , amit a közelmúltban osztott meg, és látszólag osztatlan sikert aratott. Az énekesnő ugyanis most szépen átlendült annak a bizonyos lónak a túloldalára, és  szinte Barbie babává retusálta magát.  Olyannyira, hogy első ránézésre fel sem lehet ismerni! Egy biztos, ha az volt a célja, hogy minél több lájkot gyűjtsön be, akkor sikerült neki. Aztán döntse el mindenki maga, hogy igaz-e a mondás: a kevesebb néha több.                  View this post on Instagram                         A post shared by RENI (@tolvaireni) ", "site": "https://www.borsonline.hu/cimke/tolvai-reni"}
{"title": "Tolvai Renit bántják a rajongók ", "body": "\nHazai celebjeinket rengeteg bántalmazó komment éri, ha megosztanak egy-egy fotót magukról a közösségi oldalukon. Így járt a napokban Tolvai Renáta is. Igen figyelemfelhívó képekkel gazdagította rajongóit, de sajnos nem mindenki nyilvánult meg pozitívan a képek alatt. Ez sokszor súlyos esetekig is elfajulhat, sőt erős lelki bántalmazásnak vannak kitéve sztárjaink. Reni ezért úgy döntött, letiltja a kommentelés lehetőségét a képei alatt. Így védve önmagát és a magánéletét a negatív kritikáktól.  ", "site": "https://www.borsonline.hu/cimke/tolvai-reni"}
{"title": "Tolvai Reni sminkben edz, és ezt várja el minden nőtől ", "body": "Ismét összegyűjtöttük a hét legmeredekebb beszólásait. \nKárpáti Rebeka:  Áldom a nevét annak, aki kitalálta a száraz sampont, mert „életet” és rengeteg időt ment vele! Molnár Anikó:  A melleim elképesztően szépre sikerültek. Teljesen elvarázsol a látvány. A doki mesterművet alkotott.  Tolvai Reni:  Mindig viselj rúzst edzés közben is! Ne felejts el nőnek maradni! Puskás Peti:  Drága kishúgomat doktorrá avatták, úgyhogy ennek tiszteletére felvettem szemcsit, hogy okosnak tűnjek én is. Szabó Erika:  Szeretek csak magamnak főzni, annak is megvan a varázsa. Bonnie Tyler:  Az évi két botoxkezelés csodákat tesz az arcommal. Csernus Imre:  Nyugtató nélkül besétáltam a műtőbe, lerúgtam a papucsomat, és felfeküdtem az asztalra. ", "site": "https://www.borsonline.hu/cimke/tolvai-reni"}
{"title": "Visszaélnek Tolvai Reni arcával ", "body": "Újabb celeb esett áldozatul a névtelen netes fantomoknak, ugyanis valaki Tolvai Reni fényképeivel készített ál-profilt a legnagyobb közösségi oldalon. \nA jelenség sajnos gyakori, Reninek korabban is szembesülnie kellett már hasonló esettel, most a rajongói siettek a segítségére. Facebookon ismét van valaki, aki a fényképeiddel garázdálkodik! Jelentsük, ahányan tudjuk-üzente Reni egyik követője.  ", "site": "https://www.borsonline.hu/cimke/tolvai-reni"}
{"title": "Mellbedobással győzött Tolvai Reni – díjátadón villantott az énekesnő – fotók ", "body": "<p>Ruhája miatt akár úgy is fogalmazhatnánk: Tolvai Reni mellbedobással győzött a Just Clear Awardon, de persze nem ezért kapta a legfittebb női előadónak járó díjat.</p> \nAz elmúlt hónapok gyümölcse végre beért  Tolvai Reninél . Az énekesnő nem hiába dolgozott keményen, hogy formába hozza magát,  a Just Clear Awardon ugyanis ő kapta az Év legfittebb női előadójának járó díjat.  Az átadóhoz ezúttal is megtalálta a tökéletes ruhát, ugyanis földig érő arany esélyiben jelent meg az eseményen. A ruhaköltemény persze nem takart mindent, jobb melle is lehetőséget kapott a „szereplésre”.                  View this post on Instagram                         A post shared by TR (@tolvaireni) ", "site": "https://www.borsonline.hu/cimke/tolvai-reni"}
{"title": "Tovai Reni elárulta, mitől maradt ilyen brutális a popsija a fogyás után - fotó ", "body": "Tolvai Renitől megkérdezték, hogy maradt ilyen kerek a popsija a fogyás után. \nAz énekesnő  hét hónap alatt tizenhét kilótól szabadult meg , két ruhamérettel lett soványabb az életmódváltásnak köszönhetően, popsija mégsem veszített a formájából. Ezt szúrta ki az egyik rajongója, aki megkérdezte Renitől,  hogyan maradt ilyen brutális a feneke? Mondtam neki minden este, hogy maradjon - válaszolta viccesen Instagram-sztorijában az énekesnő, aki egy felvételt is megosztott. Ezen 30. születésnapján, testhez simuló  Barbie baba szerkóban van , ami pontosan megmutatja: hátsója valóban ugyanolyan formás, mint volt.                  A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "Tolvai Reni bevallotta az igazságot, végig igazak voltak a pletykák ", "body": "Tolvai Reni tiszta vizet öntött a pohárba, egy kommentben vallotta be azt, amiről már hosszú ideje pletykálnak a követői. \nTolvai Reni az utóbbi években nem csupán a csodálatos hangjával hívta fel magára a figyelmet, hanem a szépségével is, ugyanis  a követői egyenesen megőrülnek érte , ő pedig minden bizonnyal tökéletesen tisztában van ezzel, hiszen rendszeresen rak ki magáról  elképesztően dögös fotókat , amikkel  pillanatok alatt felforrósítja a hangulatot  – nem csoda, hogy már több, mint 156 ezres követőtáborral büszkélkedhet. Tolvai Reni / Fotó: Végh István A gyönyörű énekesnő a minap eléggé  kiakasztotta a követőit a legutóbbi posztjával , ugyanis  elég furcsa dolgot írt a bejegyzéshez . Viszont nem ez volt a legmeglepőbb az egészben, hanem az, hogy reagált egy kommentre, és olyan dolgot osztott meg, amiről eddig csak pletykáltak az emberek, de most  beigazolódott, hogy végig igazak voltak a szóbeszédek . Tolvai Reni tiszta vizet öntött a pohárba Valaki arra utalt, hogy  a híresség arca olyan, mintha erősen plasztikáztatta volna magát , de kiderült, hogy nem erről van szó –  Tolvai Reni saját maga öntött tiszta vizet a pohárba , és bevallotta ezzel kapcsolatban az igazságot. Csak lekerült a sertés jelmez és volt egy mini szájfeltöltés – válaszolta Tolvai Reni. Ezzel egyértelművé tette Tolvai Reni, hogy  nem feküdt kés alá , csupán  lefogyott, és egy kicsit feltöltette a száját , vagyis hiába vádolják azzal egyesek, hogy plasztikai műtéteknek köszönhetően lett ilyen szép, ez nem igaz – az a pletyka viszont igaz, hogy \"valamilyen\" beavatkozás volt, hiszen a szájfeltöltés is annak számít. Itt lehet megtekinteni Tolvai Reni posztját:                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Tóth Andi telt ajkaira vágyik Tolvai Reni ", "body": "Az énekesnő tagadja, hogy feltöltötte a száját, és azt vallja, sosem plasztikáztatna. Varázsütésre bedúsult ajkáért viszont kolléganőjét megeszi a penész. \nLegutóbbi szelfijén nemcsak szép, dús sötét haja, de telt ajkai is irigylésre méltóak a fiatal énekesnőnek, a látvány pedig Tolvai Renit sem hagyta nyugodni, és ország-világ előtt bevallotta, ugyanilyen szájra vágyik. „Nekem is kell ilyen száj” – kommentelte Andi fotója alá Reni, akinek vágyálma felett nem tud napirendre térni a barátnője.         #morning #nofilter #nomakeup #noshit ð¤   A post shared by   TÃ³th Andi  (@tothandi.andee) on  Aug 3, 2018 at 12:16am PDT – Nem is értettem, hogy miért ír ilyen hülyeséget, hiszen csodaszép szája van – mondta a Borsnak Tóth Andi. – Neki is kis telt és dús a szája, és egyáltalán nincs szüksége arra, hogy a másét irigyelje. De persze nagyon jól­esik tőle, főleg úgy, hogy tudom, neki is mindene természetes – tette hozzá a fiatal te­hetség, akinek az X-Faktor óta látványosan vastagabb száját sok követője ügyes beavatkozás eredményének tartja.         #gohome ðð½   A post shared by   TÃ³th Andi  (@tothandi.andee) on  Aug 4, 2018 at 8:52am PDT         #beforestage #singerlife @kissmarkdesign   A post shared by   TÃ³th Andi  (@tothandi.andee) on  May 12, 2018 at 9:17am PDT – Sokan vádolnak azzal, hogy feltöltettem az ajkaimat, de ez­úton is üzenem az embereknek, hogy hozzá sem értem! – szögezte le Andi, aki egyébként maga is észrevette a dúsulást. A képek lehetnek csalókák, nem mindegy a szájtartás, és a rúzs használat sem. De az idő múlása is hozhat ilyen változást. Egy barátnőmnek is vastagabb lett a szája egy idő után. Valóban kisebbnek tűnt a szám korábban, én is nézegettem a régi képeket, de akkor még gyerekesebb volt a fejem is, ami szintén változott – magyarázta Andi, aki bár elégedetlen önmagával, sosem feküdne kés alá.         #tolvai   A post shared by   RENI TOLVAI  (@tolvaireni) on  Jul 31, 2018 at 10:01am PDT – A nők 99 százaléka örökké elégedetlen önmagával, és ez alól én sem vagyok kivétel. Nem vagyok elégedett a testemmel, az alkatommal, de az arcommal például nincs bajom. De ha lenne, akkor sem plasztikáztatnék. Ettől függetlenül van olyan, amikor megértem, ha valaki változtat magán, főleg ha valamije nagyon csúnya. Vagy azt, ha egy előadó igyekszik megtartani a fiatalságát. Ezzel nincs baj, csak a ló túlsó oldalára nem szabad átesni, de azt látom, ez a legtöbbeknek nem sikerül. Szerintem ha valaki egyszer belekezd, sosem tud leállni a plasztikával  – vélekedik az énekesnő, akinek szerelme ad önbizalmat.     A post shared by RENI TOLVAI (@tolvaireni)  on  Jul 22, 2018 at 5:01am PDT – Női elégedetlenség ide vagy oda, itt van ne­kem Ádám, aki mindig, mindennap elmondja, hogy mennyire tetszem neki, és emiatt sem jutna eszembe, hogy változtassak magamon – tette hozzá Andi.           Mindenhol jÃ³, de a legjobb veleðâ¥ï¸ #backhome #missedhimsomuch #mybaby   A post shared by   TÃ³th Andi  (@tothandi.andee) on  Jun 7, 2018 at 7:31am PDT ", "site": "https://www.borsonline.hu/cimke/tolvai-reni"}
{"title": "Lehull a lepel: Ők is szerepelnek a Sztárban sztár vadonatúj évadában ", "body": "Beindult a találgatás, vajon kiket szerződtetett a TV2, hogy ősszel összehozza az ország legnagyobb házibuliját. Két szereplő kilétéről a Bors tudomást szerzett. \nHatvanegy énekes mérettette meg a magát öt évad alatt a Sztárban Sztárban, és a műsor ősszel újraindul. Találnak még tizenkét tehetséget, aki újra színpadra áll? Már meg is találta a csatorna. Bár a csatorna promófilmjéből gyakorlatilag lehetetlen kitalálni, hogy ki alakítja Chert és Britney-t, két szereplőt úgy tűnik, sikerült kinyomoznunk. – Az egyik férfi Freddie lesz. Fehérvári Gábor Alfréd a Rising Starban lett ismert, majd a 19. helyen végzett az Eurovíziós Dalfesztiválon. Emellett úgy tudom, hogy az egyik női szereplő Tolvai Reni lesz, aki megnyerte az ötödik Megasztárt – súgta meg egy informátorunk. A másik izgalmas kérdés, hogy ezúttal kik ülnek be a zsűribe, hiszen ebben a műsorban szinte minden évben változtak az ítészek. – Úgy tudom, hogy ugyanaz a zsűri lesz, aki az utolsó, ötödik évadban volt. Vagyis Stohl András, Liptai Claudia, Majka és Papp Szabi – súgta meg a bennfentes. Az értesüléseinkre és a további versenyzők kilétére megpróbáltunk a csatornától hivatalosan választ kapni. „Nagyon örülünk, hogy a Sztárban Sztár hatodik évadát is kiemelt figyelem követi már indulása előtt. Amint eljön az ideje, felfedjük, hogy kik szórakoztatják majd a nézőket átváltozásaikkal az ország legnagyobb házibulijában” – közölte lapunkkal a TV2 sajtóosztálya. A műsorvezetőről se feledkezzünk meg, ha minden igaz, Tilla fogja az új évadban is csipkedni vagy bátorítani a versenyzőket. Folyton változó zsűri  A műsorra talán az a legjellemzőbb, hogy a zsűritagok között minden évben van változás. Idén az a meglepetés, hogy minden marad a régiben. Első évad (2013. ősz) Nyertes: Bereczki Zoltán Műsorvezető: Friderikusz Sándor Zsűri: Liptai Claudia, Hajós András, Lakatos Márk, Majoros Péter Majka Második évad (2014. tavasz) Nyertes: Pál Dénes Műsorvezető: Till Attila Zsűri: Liptai Claudia, Hajós András, Bereczki Zoltán, Majoros Péter Majka Harmadik évad (2015. ősz) Nyertes: Gáspár Laci Műsorvezető: Till Attila Zsűri: Liptai Claudia, Havas Henrik, Bereczki Zoltán, Majoros Péter Majka Negyedik évad (2016. ősz) Nyertes: Veréb Tamás Műsorvezető: Till Attila Zsűri: Liptai Claudia–Ábel Anita, Hajós András, Bereczki Zoltán, Majoros Péter Majka Clau az ötödik adás után várandóssága miatt búcsúzott, helyét Anita vette át. Ötödik évad (2017. ősz) Nyertes: Horváth Tamás Műsorvezető: Till Attila Zsűri: Liptai Claudia, Stohl András, Majoros Péter Majka, Papp Szabi ", "site": "https://www.borsonline.hu/cimke/tolvai-reni"}
{"title": "Tolvai Reni ledobta a ruháit: sosem volt még ennyire szexi ", "body": "Az énekesnő dögös fotója elkápráztatta a követőit. \nTolvai Reni  az utóbbi hónapokban megszabadult a súlyfeleslegétől, azóta pedig kirobbanó formában van. Mindezt a sok edzésnek és egészséges életmódnak köszönheti. Tolvai Reni / Fotó: Facebook Az énekesnő hamarosan egy új albummal fog előrukkolni, ennek apropóján készültek róla  képek  egy fotózáson. Most egy újabb szexi felvételt  mutatott  magáról, amelyen csupán néhány toll takarja ki a testét. Azta gyönyörű vagy! Mennyit változtál, Reni, milyen szép nő vagy - dicsérte az énekesnőt egy kommentelő.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Ultraszexin pózol edzés helyett Tolvai Reni - fotó ", "body": "\nTolvai Reni megadja a módját: még az edzőteremben is tudja, hogy kell úgy fotózkodni, hogy ne az látszódjon rajta, mennyire elfáradt a napi testmozgásban, hanem az jusson az ember eszébe, mennyire szexi. Persze lehet, hogy még edzés előtt lőtte a képet. Vagy helyette. Talán soha nem tudjuk meg. ;)     RENI TOLVAI (@tolvaireni) Ã¡ltal megosztott bejegyzÃ©s ,  Aug 31., 2018, idÅpont: 3:45 (PDT idÅzÃ³na szerint) ", "site": "https://www.borsonline.hu/cimke/tolvai-reni"}
{"title": "Tolvai Reni is hódol az új Insta-őrületnek - fotó ", "body": "\nCsak pár napja számoltunk be az új,  nemzetközi Instagram-trendről , és lám, el is érte kis hazánkat is! Az idei nyár - és az elkövetkező hónapok - következő meghatározó őrülete a fényképmegosztón ugyanis a szoborszelfi. Ennek lényege, hogy egy tetszőleges szobor előtt fotózkodunk: utánozhatjuk, de egyedi pózba is beállhatunk, a lényeg, hogy rajta legyen az emlékmű. És ugyan ki más terjeszthené jobban az új trendet Magyarországon, mint a mindig divatos Tolvai Reni?! Íme, az énekesnő szoborszelfije:     RENI TOLVAI (@tolvaireni) Ã¡ltal megosztott bejegyzÃ©s ,  Szept 2., 2018, idÅpont: 1:41 (PDT idÅzÃ³na szerint) Itt pedig egy kis válogatás látható az új szelfiőrületből:         Meet the #BustiePose: Everyone is posing with statues on Instagram this summer (swipe for proof) and we have a theory about it. Link in bio.    Who What Wear UK  (@whowhatwear.uk) Ã¡ltal megosztott bejegyzÃ©s,  Aug 22., 2018, idÅpont: 7:06 (PDT idÅzÃ³na szerint) ", "site": "https://www.borsonline.hu/cimke/tolvai-reni"}
{"title": "Tolvai Reni mellei Miamiban jártak ", "body": "\nKész fotósorozatot csodálhatunk meg Tolvai Reni Instagramján floridai kiruccanásáról, no meg domborodó bájairól. Az 26 éves énekesnő ugyanis nem szégyellősködik szelfizgetés közben, és a mesés táj fotózgatása közben kibuggyanó bájait is büszkén mutogatja a tengerparton.     RENI TOLVAI (@tolvaireni) Ã¡ltal megosztott bejegyzÃ©s ,  MÃ¡rc 7., 2018, idÅpont: 10:07 (PST idÅzÃ³na szerint) A formás idomokról - amiket lassan minden létező szögből megörökített - egy egész  gyűjteményt láthatunk. Tolvai Reni egyébként édesanyjával repült az Egyesült Államokba, és \"mindössze\" 18 és fél órányira lógatja a lábát szerelmétől, Kállay-Saunders Andrástól, aki pár héttel ezelőtt New Yorkba helyezte székhelyét, hogy szerencsét próbáljon az álmok városában.     RENI TOLVAI (@tolvaireni) Ã¡ltal megosztott bejegyzÃ©s ,  MÃ¡rc 5., 2018, idÅpont: 9:22 (PST idÅzÃ³na szerint) A szerelmesek jól bírják egymás nélkül, úgy fest ugyanis, hogy a találkozás elmaradt, legalábbis közös fotó híján eddig erre lehet következtetni.      RENI TOLVAI (@tolvaireni) Ã¡ltal megosztott bejegyzÃ©s ,  MÃ¡rc 2., 2018, idÅpont: 9:28 (PST idÅzÃ³na szerint) ", "site": "https://www.borsonline.hu/cimke/tolvai-reni"}
{"title": "Medvék közt aludt az új valóságshow-ban Kállay-Saunders ", "body": "Kállay-Saunders András bekalandozta a világot az elmúlt hónapokban, és miközben a legszebb helyeken volt utcazenész, elképesztő kalandokba keveredett. \nAz RTL új, Trip to the Moon című utazós valóság­show-jában nyolc magyar zenész utazza be Európát, harminc nap alatt 17 városban mártózva meg. Hien, Antonia Vai, Gorbunov Dimitry, Ian O’Sullivan, Mórocz Tamás, Nagy Ricsi, Mák Roland és Kállay-Saunders András a nap minden percében össze volt zárva. – Általában zárkózott vagyok, amíg meg nem ismerek valakit – árulta el a Borsnak Kállay-Saunders András. – Emiatt sokszor antiszociálisnak tartanak, pedig nem ez a helyzet. Ha úgy érzem, van közös témánk, és jól tudunk beszélgetni, akkor be sem áll a szám, ha meg nincs, akkor maradok magamban. Ahogy múlt az idő, egyre közelebb kerültünk egymáshoz. András és párja, Tolvai Reni egy hónapon át nem is látták egymást, de Saunders úgy tartja, az ember arra szán időt, ami fontos neki, így Renivel sokat beszélgetett, miközben felejthetetlen kalandokat élt át. – Szerintem egy egészséges kapcsolatban a távolságnak pozitív hatása is lehet, jó érzés hosszú idő után újra találkozni – jelentette ki Saunders, majd utalva a Trip to the Moonra hozzátette: jó társaságban minden jól működik. – Voltak olyan helyzetek, amelyek először idegenek voltak számomra, például amikor sátorban aludtunk a hegyekben, de ezt is megszerettem. Mondjuk, az nem segített, amikor közölték, hogy medvék is vannak a környéken. ", "site": "https://www.borsonline.hu/cimke/tolvai-reni"}
{"title": "Picit túltolta: játékbabává retusálta magát Tolvai Reni - fotók ", "body": "\nTolvai Reni láthatóan imádja a különböző képszerkesztő programok retusáló funkcióit - legfrissebb Insta-fotóin bizony alkalmazta is őket, méghozzá bőségesen. Hogy őszinték legyünk, picit túl is tolta a dolgot - mert valahogy egyáltalán nem hasonlít magára, sokkal inkább egy játékbabára.                A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s ,  Szept 5., 2018, idÅpont: 2:37 (PDT idÅzÃ³na szerint) Mindez még feltűnőbb, ha egy pár napja lőtt - és nem agyonretusált - fotóját is a képek mellé tesszük. Ezen ugyanis sokkal természetesebb, ugyanakkor az is jól látszik, hogy a filterek alatt egy igazi természetes szépség bújik meg. Igazán sajnáljuk, hogy ezt az arcát kevesebbet láthatjuk...                A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s ,  Szept 4., 2018, idÅpont: 3:08 (PDT idÅzÃ³na szerint) ", "site": "https://www.borsonline.hu/cimke/tolvai-reni"}
{"title": "Tolvai Reni szenvedélye a szépítkezés ", "body": "\nTolvai Reninek az éneklés mellett a divat a mindene. Szinte az anyatejjel szívta magába a szépség iránti érdeklődést.  – Kiskorom óta foglalkoztat a divat világa. Szerintem oda vezethető vissza ez a szenvedélyem, hogy anyukám mindig szeretett nagyon nőiesen és divatosan öltözködni. Már kislányként is azt néztem és csodáltam, hogy mindig sminkeli magát. Amit annyi idősen lát az ember, azt ő is elkezdi csinálni. Nyilván nálam sem volt másképp – ismerte be az énekesnő, akinél mostanra ez olyan szenvedéllyé nőtte ki ma­gát, hogy néha órákig ül a YouTube előtt, és sminkvideókat néz. A látottakat pedig olyan ügyesen elsajátította, hogy Reninek az sem okoz gondot, hogy a haját és a sminkjét úgy készítse el magának, mintha profi szak­emberekre bízta volna. – Nagyon szeretek sminkelni, ám a hétköznapokon viszonylag egyszerűbben öltözködöm, inkább csak a videóklipjeimben szeretek bevállalós lenni. Ott viszont szívesen bújok extrém vagy különleges ruhadarabokba.       ", "site": "https://www.borsonline.hu/cimke/tolvai-reni"}
{"title": "Tolvai Reni kiáll a magyar Ken baba mellett ", "body": "Amióta kiderült, hogy a magyar Kenként elhíresült Gregort halálosan megfenyegették, több híresség is védelmébe vette a fiút. \nÜstökösként tört be a köztudatba Einwiller Gregor, akinek  a leghőbb vágya, hogy Ken babára hasonlítson . Ez persze nem mindenkinek nyerte el a tetszését, és – mint ahogy arról elsőként beszámoltunk – már  halálos fenyegetést is ka­pott.  Szerencsére a rosszalló kommentek írói mellett vannak olyanok is, akik maximálisan támogatják az önmegvalósításban. Nemrég kikerült róla egy videó, ahol ötven kérdésre válaszol, és a hazai hírességek közül többen is megosztották a felvételt. Köztük volt Szecsődi Kari, Bencsik Tamara, de még Tolvai Reni is, akiről kiderült, hogy régóta jó kapcsolatot ápol a különös fiúval.  – Van egy élő Ken babánk, Einwiller Gregor. Régóta ismerem, kedves, jószívű ember. Gratulálok a bátorságodért! – írta a biztató posztot az énekesnő. Utánajártunk, honnan ered ez az ismeretség, és kiderült, hogy az élő Ken babának jóval több kapcsolata van a celebvilággal, mint azt elsőre gondolná az ember.  – Régről ismerjük egymást Tolvai Renivel. Annak idején Szecsődi Karival, a legjobb barátommal és fogadott testvéremmel mentünk a VIVA Cometre, ott ismerkedtünk össze komolyabban Renivel, valamint a párjával, Andrással. Bár eddig nem voltunk napi kapcsolatban, mostanában egyre többet beszélgetünk. Ennek persze nagyon örülök, elképesztően jó fej csaj. Próbál tanácsokat adni, hogy fotózzam ma­gam, hogyan szerezzek követőket. Nagyon nagy elismerés nekem, hogy olyanok állnak ki mellettem, mint például Reni, Nkuya Sonia, vagy Bencsik Tamara, aki csakúgy, mint én, vajdasági magyar – mondta a Borsnak Gregor, akinek egyik legnagyobb vágya, hogy egyszer egy reality műsorban is szerepeljen.  ", "site": "https://www.borsonline.hu/cimke/tolvai-reni"}
{"title": "Énekesháború: Lábas Viki szerint magánlevelezést adott ki Tolvai Reni ", "body": "<span style=\"font-family: &quot;Source Sans Pro&quot;, sans-serif; font-size: 1.313em;\">Nem csitul a botrány, a Margaret Island énekesnője véletlenül szólt be Tolvai Reninek, “csöcsös Mauglinak” nevezve pálatársát. </span>\r\n\r\n \nÚjabb sztárbalhé: megint két énekesnő feszült egymásnak a közösségi hálón. Mint arról a  Borsonline elsőként beszámolt , Lábas Viki énekesnő – egy valószínűleg félrement – üzenetben kritizálta kolléganője, Tolvai Reni kinézetét. Reni a napokban mutatta be új, Ay Ay Ay című, spanyol nyelvű slágerét, amelyhez szexi klipet forgatott. A kisfilmben Reni kebleit alig takarja valami, és bár  az énekesnőtől nem idegen az kacér megjelenés , a zöld ruhájára a jelek szerint Lábas Viki énekesnőt kibillentette a komfortzónájából, aki kifotózott Reniről egy kockát, és az Instagramon a következő üzenetet küldte a volt megasztárosnak:  “Csöcsös Maugli barátnőd.”  Reninek az üzenet elolvasása után egy kérdőjellel válaszolt, majd jött Viki gyors reakciója: “Imádlak, egyszerűen annyira szexi vagy, besz*rás. Bocsánat, én ezt pozitívumnak szántam! Alig várom, hogy láthassam, elnézést ha ez most sz*rul jött ki.”  Tolvai Reni nyilván nem hitte el a magyarázatot, mert Instagram oldalán kifotózva mutatta meg kettejük beszélgetését.  “Tudjátok jól, hogy én bírom a patkánykodást, mert 10 éve kapom rendesen. De ne mááár... Ne egy szakmabelitől, aki pontosan tudhatja, ez hogy esik. Főleg úgy, hogy nem is nekem szánta az üzenetet, hanem gondolom egy havernak… Csak véletlenül hozzám jött az üzenet, az Instagram néha csinál ilyet. Amúgy imádom Viki hangját. és nem is vagyok Maugli. Csöcsös igen”  – írta ki az oldára első mérgében Tolvai Reni, akiből szerdára már jócskán elszállt a harag.  – Meglepett és csalódást okozott számomra, mert kedves, senkinek sem ártó lánynak hittem Vikit – mondja lapunkank Reni. –  Azt ígérte egyébként, hogy ha egyszer összesodor az élet, megbeszéljük a dolgot , de én addigra már nem fogok emlékezni az egészre, majd iszunk egy shake-et.  Lábas Viki egy lapunkhoz eljuttatott, rövid levélben reagált.  „Köszönöm a megkeresést. Ez egy félrement privát üzenet volt az év elején. Mivel nem nyilvános posztról vagy kommentről van szó, úgy gondolom, hogy nem a nyilvánosság előtt kell megbeszélnünk. Amikor ez történt január elején, rögtön írtam is Reninek. Azt hittem, ezt akkor tisztáztuk  – válaszolta kérdésünkre Lábas Viki.  ", "site": "https://www.borsonline.hu/cimke/tolvai-reni"}
{"title": "Óriási közfelháborodást okozott Tolvai Reni, így reagált a beszólásokra az énekesnő ", "body": "Rengeteg embert kiakasztott Tolvai Reni legújabb dalának káromkodós címe. \nA napokban jelent meg  Tolvai Reni  legújabb dala, aminek a címe:  K*rvára fáj . Az énekesnőnek ezzel a szerzeménnyel elmondása szerint egy álma vált valóra, mégis sok negatív kommentet kap miatta, főleg a káromkodós cím miatt. Most Instagram oldalán reagált a támadásokra. Tolvai Reni reagált.  Az énekesnő 24 órán keresztül elérhető  Instagram  sztoriban reagált néhány rajongójának, miután kérdezz-feleleket tartott.  Mit szólsz az óriási felháborodáshoz a dalod címe miatt? Szerintem zseni, mert real (valódi) vagy – írták neki.  Reni  kendőzetlen keménységgel válaszolt, szó szerint brutálisan álszentnek nevezte az ilyen embereket, akik ezen kiakadnak. Véleménye szerint az emberek ezt a káromkodási formát többet használják, mint azt a szót: szeretlek. Úgy gondolja, mindig van és lesz is valami, amit egyesek szerint másképp kellett volna csinálnia. Meg akarják mondani, hogy te hogyan fejezd ki magad a művészetedben. Mindenki hirtelen zeneszerző, szövegíró lett, stílus tanácsadó, koreográfus, hairstylist. Viszont nekem csak azokra az emberekre van szükségem, akik értenek engem –  zárta le  a témát Reni.  Az énekesnőnél rákérdeztek mások is a csúnya szavakra a dalban. Reni elárulta, hogy készült belőle egy \"tiszta\" kiadás is, hogy az alkotás majd a rádiókban is megjelenhessen.   ", "site": "https://www.borsonline.hu/cimke/tolvai-reni"}
{"title": "Tolvai Reni anyukája is egy bombázó ", "body": "\nMár tudjuk, kitől örökölte szépségét Tolvai Reni, a nagyváradi énekesnő ugyanis megmutatta csinos édesanyját. Anya-lánya között elképesztő a hasonlóság. Az arcuk, a mosolyuk szinte ugyanolyan, és ha akarnák, sem tudnák letagadni egymást. Nem mellesleg, az 53 éves Georgetta elképesztő formában van, és a napokban készült fotókat elnézve, akár tíz évet is letagadhatna. „Gyönyörű az anyukád”, „Szép az anyukád”, „A legszebb nő” – és hasonló kedves kommentek érkeztek, amikor Reni közösségi oldalán megosztotta anyukája szülinapos fotóját. Volt olyan is, aki a világ legszebb­jeinek kikiáltott Kardashian lányok dögös édesanyjához, Kris Jennerhez hasonlította Georgettát. A sok bók bizonyára jól esik a nagyváradi szépségeknek, főleg, mivel embert próbáló időszakot tudhatnak maguk mögött, és minden egyes mosoly igazi küzdelem volt számukra. Mint köztudott, Reni édesapja, tavaly augusztusban, a családi nyaraláson minden előjel nélkül rosszul lett, szívrohamot kapott és 52 éves korában elhunyt. – Teljesen belevetettem magam a munkába, és a zene nagyon sokat segít. Az, hogy folyamatosan el vagyok foglalva, kimozdított. Persze így is nagyon nehéz, de ha semmi dolgom nem lenne, az sokkal szörnyűbb lenne – mesélte a Borsnak még decemberben Reni, akinek a tragédia óta még szorosabb lett a kapcsolata édesanyjával, akivel nemrég csajos nyaralásra is elmentek, és Spanyolországban vakációztak. ", "site": "https://www.borsonline.hu/cimke/tolvai-reni"}
{"title": "Mellbimbóvillantó ruhában indult Tolvai Reni az esküvőre - fotó ", "body": "Vélhetően énekelni ment a menyegzőre. Na de átlátszó ruhában, melltartó nélkül? \nSzuperszexi ruhát választott magának Tolvai Reni, aki szokás szerint örömmel mutatta be Instáján, hogyan indult útnak. Egyes kommentelők azonban úgy vélik: szexinek szexi az énekesnő, de a ruhája nagyon nem illik az alkalomhoz: Reni ugyanis épp egy esküvőre készült. Szerintük túl átlátszó, és egy melltartó sem ártott volna. Ön szerint látszik a bimbi? Mert szerintünk pont eltakarja a varrás - de persze semmi sem garantálja, hogy ne legyen villantás a vége.          Eskuvo ð¤ð¤ð¤ dress @alakformaloruhawestend â¤ï¸    RENI TOLVAI  (@tolvaireni) Ã¡ltal megosztott bejegyzÃ©s,  MÃ¡j 4., 2018, idÅpont: 11:28 (PDT idÅzÃ³na szerint) ", "site": "https://www.borsonline.hu/cimke/tolvai-reni"}
{"title": "Tolvai Reni zenével dolgozta fel gyászát ", "body": "\nTragédiába torkollott Tolvai Reni idei nyaralása, ahová szüleivel utazott, a görög vakáció során ugyanis elveszítette 52 éves édesapját. A család épp Reni anyukának születésnapját ünnepelte, amikor a családfő szívinfarktus kapott és meghalt. A nagyváradi énekesnő A Dal 2018 sajtótájékoztatóján beszélt először édesapja elvesztéséről, és a Borsnak elárulta: fájdalmában a zenébe menekült. – Teljesen belevetettem ma­gam a munkába, és a zene na­gyon sokat segít. Az, hogy folyamatosan el vagyok foglalva, kimozdított. Persze így is nagyon nehéz, de ha semmi dolgom nem lenne, az sokkal szörnyűbb lenne – mesélte a Borsnak Reni, akinek új dalát, a Crack my code-ot beválasztották a 30 legjobb dal közé. ", "site": "https://www.borsonline.hu/cimke/tolvai-reni"}
{"title": "Túl szexi képet tett ki Tolvai Reni, meg is kapta hamar, hogy a testéből él - Fotó és Videó ", "body": "Tolvai Reni nemrég adta ki legújabb klipjét az Ay ay ay című számához, mégis a teste miatt került reflektorfénybe a követőinél. \nBeyoncénak öltözve zárta a februárt Farsangi bulit tartott a hétvégén a barátaival Tolvai Reni, aki az elmúlt hónapokban  17 kilót fogyott , mégis  Csöcsös Mauglinak nevezte  egy kolléganője. Reni minden eddiginél jobban néz ki, szexibb mint valaha, azt vesz fel, amit csak akar, minden jól áll rajta. Nem is szerénykedett, amikor a farsangi bulira jelmezt keresett:  Beyoncé egyik leghíresebb latex-szettjét öltötte magára, ami tökéletesen kiemelte az alkját.                  View this post on Instagram                         A post shared by RENI TOLVAI (@tolvaireni) A követőknek nem tetszik Ám míg mi megőrülünk Reni csodás alakjáért és a pompás jelmezválasztásért is megemeljük előtte a kalapunkat, a követőinek ez a szexiség már sok volt, többen is megvádolták azzal, hogy  már ő is csak a „testéből él” . Hát nem tudom... Igazából már csak az a kérdés, hogy a hangodból szeretnél megélni vagy a testedből? Az utóbbihoz egyre közelebb vagy míg az elsőtől egyre messzebb - vélte az egyik kommentelő meglátva a feszülős tejcsokoládé színű bőrszerelésében pózoló Renit.                  View this post on Instagram                         A post shared by RENI TOLVAI (@tolvaireni) Még több képet tett ki Tolvai Renit viszont úgy tűnik, nem foglalkoztatja a negatív kritika.  Minél több ilyen hozzászólás érkezik a képéhez,  annál többször tesz ki egy újabb képet magáról , sőt azt is megmutatta Instagram storyjában Beyoncé mely szerelése ihlette meg a hétvégén. ", "site": "https://www.borsonline.hu/cimke/tolvai-reni"}
{"title": "Tolvai Reni váratlan bejelentést tett: „Hamarosan érkezik” ", "body": "Nagy hírt jelentett be az énekesnő, amit valószínűleg rajongói is örömmel fogadtak.  \nA napokban jelent meg  Tolvai Reni  legújabb dala, aminek a címe: K*rvára fáj. Az énekesnőnek ezzel a szerzeménnyel elmondása szerint egy álma vált valóra, mégis sok negatív kommentet kapott, leginkább a káromkodós címe miatt. Tolvai Reni / Fotó: Facebook Az énekesnő válasza sem váratott sokáig a közfelháborodás után. - Meg akarják mondani, hogy te hogyan fejezd ki magad a művészetedben. Mindenki hirtelen zeneszerző, szövegíró lett, stílus tanácsadó, koreográfus, hairstylist. Viszont nekem csak azokra az emberekre van szükségem, akik értenek engem –  zárta le  a témát Reni. Mindezek után egy váratlan bejelentéssel örvendeztette meg rajongóit Reni, aki dögös fotójával tudatta, hogy  11.12-én egy újabb dala fog megjelenni. Az alkotás LuvOlival közös produkciója lesz, aminek a címe a Bántasz lesz.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Kitalálja melyik énekesnő látható a képen? ", "body": "\nBeyoncé? Opitz Barbi? Kié lehet ez a hatalmas göndör frizura? Ha még nem jött volna rá eláruljuk: az éppen Los Angelesben tartozkodó Tolvai Reni változtatta meg teljesen frizuráját. Önnek, hogy tetszik?                 View this post on Instagram                       Jetlag   A post shared by   RENI TOLVAI  (@tolvaireni) on  Sep 13, 2018 at 5:32pm PDT ", "site": "https://www.borsonline.hu/cimke/tolvai-reni"}
{"title": "Tolvai Reninek savanyú a szőlő? ", "body": "\nAz énekes is figyelemmel követte az Euróvíziót. Olyannyira, hogy még utólagosan be is szólt A Dal zsűriének, amiért őt nem jutatták tovább, holott az iraeli nyertes produkciója - szerinte - nagyon hasonlít az ő dalára. – Minden olyan dolog amiért engem leszóltak A Dalban, az benne van a győztes produkcióban – írta az énekesnő a képhez.         Minden olyan dolog amiert engem leszoltak âA Dalâ ban az benne van a gyoztes produkcioban ðððð¤·ð¼ââï¸ Mit gondoltok?    RENI TOLVAI  (@tolvaireni) Ã¡ltal megosztott bejegyzÃ©s,  MÃ¡j 13., 2018, idÅpont: 10:36 (PDT idÅzÃ³na szerint) Mint ismert, Tolvai Reni  gésa ruhában próbált továbbjutni  A Dal versenyében, amikor az egyik zsűritag, Schell Judit keményen leszólta az énekesnő produkcióját. – Kicsit olyan, mint amikor a farsangon nem tudtam eldönteni, hogy minek öltözzek, amerikai popsztárnak, távol-keleti gésának vagy rizsszedő asszonynak. Tehát ebben volt Amerika, Távol-Kelet, de nem találom benne a Magyarország dalát. Nagyon sokat akartunk, lehet, hogy ennek a dalnak nem itt van a helye... ", "site": "https://www.borsonline.hu/cimke/tolvai-reni"}
{"title": "Amerikába költözne Kállay-Saunders András ", "body": "\n„Minden eddiginél keményebben ráálltam arra, hogy befussak Amerikában. Voltam is kint Los Angelesben, tárgyaltam két kiadóval a világ legnagyobbjai közül, de egyelőre nem akarom elmondani, melyikkel” – mondta a  Blikknek  Kállay-Saunders András, aki attól sem retten vissza, ha azt kérik tőle, maradjon kint: „Nemsokára megint ki kell utaznom, de most New Yorkba, folyamatosan tárgyalok, és ha azt mondják, legyek kint huzamosabb ideig,­ akkor megyek. Ha Alaszkába kell utaznom, oda is elmegyek!” Ha kiköltözne, akkor vinné magával az énekes barátnőjét, Tolvai Renit is, aki szintén külföldi karrierről álmodik. „Ő is ugyanezt szeretné, külföldi karrierben gondolkodik, így amelyikünknek előbb sikerül, az segít majd a másiknak” – mondta Kállay-Saunders. ", "site": "https://www.borsonline.hu/cimke/tolvai-reni"}
{"title": "Tolvai Renátának megvan a válasza azoknak, akik leribancozzák ", "body": "Most visszavágott Tolvai Renáta. \nA  Ripost  kiszúrt egy szóváltást az énekesnő és az egyik kommentelője között. A kommentelő az egyik frissebb képe alatt leribancozta őt, mire Tolvai Renáta nem maradt adós a válasszal.                  A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s - Tudod, mit jelent az, hogy ribanc?! Én tíz éve ugyanazzal a sráccal bújok ágyba... És te?  - vágott vissza az énekesnő. Tolvai Renáta egyébként sem érti, miért kell őt leribancozni azért, mert szereti és önbizalommal hordja a különlegesebb ruhákat. Az utóbbi időkből elég emlékezetes volt, hogy az egyik szettje után Csöcsös Mauglinak nevezték el az énekesnőt az egyik kolléganője . ", "site": "https://www.borsonline.hu/cimke/tolvai-reni"}
{"title": "Tolvai Reni tiszta vizet öntött a pohárba: ezért tűnt el valójában ", "body": " Sokakat kiakasztott Tolvai Reni.  Az énekesnő őszintén megnyílt. Tolvai Reni elárulta, mi az oka, hogy kevesebb dala jelent meg, mint azt rajongói szerették volna. \nTolvai Reni  kérdezz-feleleket tartott  Insta-sztorijában , ahol többek között arról is kérdezték, hogy miért nem adott ki igazán zenéket  mostanáig . A szünetnek megvolt az oka, az énekesnő pedig ezt őszintén le is írta rajongóinak. Tolvai Reni nem véletlenül tartott szünetet Fotó: Facebook Szükségem volt arra, hogy eltávolodjak a zenétől, hogy újra megszeressem.  Át kellett gondolnom, hogy ki vagyok és mi az, amit mondani szeretnék a zenémmel, és hogy ezt milyen stílusban szeretném képviselni. Össze kellett gyűjtenem az érzelmeim, történeteim egy füzetben, hogy ezekből majd album szülessen. Kiadhattam volna dalokat, amik nem szólnak semmiről, csak hogy köztudatban maradjon a nevem, viszont nem lehet átverni a közönséget, egyből megérzitek, ha valami real, vagy csak meló – fogalmazta meg gondolatait Tolvai Reni. Reni megnyílt Fotó: Instagram     ", "site": "https://www.borsonline.hu/cimke/tolvai-reni"}
{"title": "Kállay-Saunders András édesanyjáért imádkozik,  lemondta a hétvégi koncertjét ", "body": "Kórházba került az énekes édesanyja, Saunders mindenkit imádkozásra kér. Most a Bors hasábjain köszöni meg a sok fohászt. \nBorzalmas napokat él át Kállay-Saunders András, akinek imádott édesanyja, az egykori modell, Kállay Katalin kórházba került. Nagy a baj, mert szombat hajnalban az énekes közösségi oldalán arra kért mindenkit, hogy imádkozzon az édesanyjáért. A Bors utolérte az aggó­dó énekest. – Szombat hajnalban hívott az anyukám, hogy rosszul van, és rohantam érte. Nagyon megijedtem, de hogy pontosan mi történt, arról a tudta nélkül nem szeretnék beszélni. Lemondtam az aznapi fellépésemet, hogy mellette tudjak maradni, és ezúton is szeretném megköszönni a sok imát, és azt, hogy ennyien gondoltak rá, s írtak. Ezt ő is látta – mesélt a szomorú családi eseményről Saunders, aki nem tudja, meddig lesz kórházban az édesanyja. – Tegnap hazahoztam a laká­sába, és az időm nagy részében mellette vagyok, de holnaptól ismét kórházba megy, egy másik helyre kerül, és folytatódnak a vizsgálatok.  Saunders a hét­­végi, szegedi fellépését mondta le, de lapunknak azt mondta, a héten már újra eleget tesz a felkéréseknek, és ha épp nem a be­teg édesanyja mellett van, akkor a színpadon lesz.  – Nem tudtam hétvégén koncertezni, a közösségi oldalamon ki is írtam, nehogy azt higgyék, hogy „csakúgy” nem mentem. De picit már megnyugodtam, mert úgy látom, anyukám már jobban van, úgyhogy már újra fellépek – árulta el Saunders, aki mindig szeretteiért énekel. – Nemcsak most, eddig is, mindig anyukámért és a nagymamámért éne­keltem, aki sajnos már nincs köztünk. Édesanyám a legnagyobb támogatóm, sokat izgul értem, mert nagyon szeret. És tudom, hogy ő akkor boldog, ha én sikeres és boldog vagyok – mondta András, akinek szerel­me, Tolvai Reni épp jókor érkezett haza külföldi útjáról.  Az énekesnő ugyanis pontosan tudja, min megy keresztül szerelme, hiszen édesapja közel egy éve, a családi nyaraláson lett rosszul. Bár Re­niék esete tragédiával végződött, szerencsére Saunders édesanyja úgy tűnik, jobban van.  – Reni hétfőn jött ha­za, úgyhogy már fizikai­lag is mellettem van, és tud segíteni – mondta megkönnyebbülve Saunders.                    ", "site": "https://www.borsonline.hu/cimke/tolvai-reni"}
{"title": "Kállay-Saunders Tolvai Reniről: Olyan, mintha házasok lennénk ", "body": "Beszélni nem, de énekelni szeretnek szerelmükről Kállay-Saunders Andrásék, akik közös dalából úgy tűnik, hogy egy életre terveznek a másikkal. És bár egy ideig még a karrier van az első helyen, András nagyon vágyik egy babára Renitől. \nRomantikus dalban vallott érzelmeiről Kállay-Saunders András és Tolvai Reni. A szerelmesek 2010 óta alkotnak egy párt, és sok sztárkapcsolattal ellentétben a botrányok, hangos szakítások, látványos kibékülések nyolc hosszú éve elkerülik őket. Románcuk a Megasztár 5-ben szövődött és azóta elszakíthatatlanok. De a nagy érzelmek ellenére keveset tudni a kapcsolatukról, nem sokat látni őket együtt, közösségi oldalaikra is csak szökőévente posztolnak közös képet. Ezt a rajongóik is jó ideje sérelmezik, ahogy a közös dal hiányát is, ami nemrég megszületett, sokatmondó, „Forever” címmel. A dal igazán kifejezőre sikerült, és sorai egyértelművé teszik, hogy ez a két ember ennyi idő után is őszintén szereti egymást, és örökre együtt akarnak maradni. „ Mondd, hogy együtt leszünk, örökké Mondd, hogy együtt leszünk, újra csak te és én Tarts ki, tarts ki, azt mondtad együtt leszünk Tartsunk ki, tarts ki, csak te és én” – Nem szoktam mesélni a magánéletemről, jobban szeretem megírni, elénekelni. A közös dalunkban Renivel minden ott van. Minden érzésünk, fehéren-feketén. És az az egy szó, ami a legtöbbet mond, forever – magyarázta a Borsnak Saunders, aki párjával együtt tényleg nagyon ritkán nyílik meg és enged betekintést a magánéletükbe. De ezzel a nótával sikerült többet megtudni a sztárpár érzelmeiről, a Bors pedig a házasság és a családalapítás terveit is kipuhatolta. – Nagyon szeretnék majd gyereket, egy szép félvér babát Renitől, de ez még odébb van. Egy ideig most még mindketten az előadói karrierünkre koncentrálunk, de a jövőben a családalapítás is benne van. Persze a házasság is fontos, de én úgy érzem, most is úgy élünk, mintha házasok lennénk, nem fog többet hozzátenni a mindennapjainkhoz a papír – vélekedik az énekes, aki érhető módon még kicsit tolná a gyerekprojektet, ugyanis pár hete jó hírekkel érkezett haza Amerikából. – Mindent megtettem, ami tőlem telt, hogy a nemzetközi karrierem beinduljon. Most várom a szerződés részleteit és az aláírást. Egy profi menedzsment csapathoz kerültem, akik a világ legnagyobb kiadóival állnak kapcsolatban – mesélt az óriási fordulatról Saunders, akinek olyan emberek egyengetik az útját a tengerentúlon, akik többek közt Rihanna exét, Drake-et is világhírűvé tették. ", "site": "https://www.borsonline.hu/cimke/tolvai-reni"}
{"title": "Brutál szexi új klipjében Tolvai Reni ", "body": "\nTolvai Reninek megjelent az új klipje, amelyben az a zeneszám szól, amivel A Dalba is jelentkezett, a Crack my Code. Az énekssnő a Blikknek elmondta, nem fél a beskatulyázástól, hogy  ismét a szexi oldalát mutatja meg a videóban. A hétköznapokban is szeret szexin öltözködni, de szerinte nem extrém módon. Barátja, Kállay-SaundersAndrás sem féltékeny emiatt, nyolc éve alkotnak egy párt, és maximálisan megbíznak egymásban, mondta Reni. Az énekesnő arról is beszélt, hogy barátja biztos szavaz rá A Dalban, de mint utóbb kiderült, ez is sajnos kevés volt neki a továbbjutáshoz, szombaton ugyanis kiesett a versenyből. Továbbjutott viszont Szőke Nikoletta, Kökény Attila és Szakcsi Lakatos Róbert triója, a zsűri döntésével még Horváth Tamás, a Maszkura és a Tücsökraj, a Ham ko Ham, valamint Horváth Cintia és Balogh Tomi duója, a nézők szavazataival Gulyás Roland jutott tovább még. Ezzel kialakult a dalverseny elődöntőjének a mezőnye, amelyről  itt tájékozódhat bővebben . ", "site": "https://www.borsonline.hu/cimke/tolvai-reni"}
{"title": "Tolvai Reni megmutatta, milyen hibákat vétett – videó ", "body": "Az énekesnőről általában az jut eszébe az embereknek, hogy ultra szexi. Nem jellemző rá a visszafogottság, legyen az ruha, cipő, vagy éppen smink. \nTolvai Reni nem is titkolja, hogy  smink nélkül  teljesen másképp fest. Imád feltűnő lenni, nem jellemző rá a visszafogottság, de tudja, hogyan kell viselni a vastag tusvonalat, a tűzpiros rúzst vagy a hatalmas műszempillát. De azzal is tisztában van, hogy  korábban túlzásba vitte az arcfestést . Követői imádják a sminkes videóit, főleg hogy most olyanokat is készít, amiben megmutatja, milyen bakikat lehet elkövetni.                  A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "Tolvai Reni ráizgult Lady GaGára ", "body": "Úgy tűnik, az énekesnő inkább nőkkel romantikázna. Persze nem, de kapcsolatban él, ezért nem választana férfit a hírességek közül. \nA Sztárban sztár csinos versenyzője, Tolvai Reni pikáns dolgot vallott be az átalakuló show háttérműsorában. A huszonhét éves énekesnőnek villámkérdéseket tettek fel, amelyekből kiderült: Be­yoncé összes slágerét ismeri, Justin Bieber dalait olykor cikinek tartja hallgatni, Mick Jaggerrel nem szívesen maradna kettesben, a Sztárban sztárban Mariah Carey-t alakítaná legkönnyebben, Ozzy Osbourne-t pedig a legnehezebben. A bemelegítő kérdések után azonban izgalmasabb téma is szóba került. Méghozzá az, hogy Reni kivel csókolózna és kivel töltene el egy romantikus éjszakát. A válasz több mint meglepő volt, ugyanis az énekesnő nem egy sármos férfit választott, hanem két hölgyet: Nicki Minaj-t és Lady GaGát. A meglepő vallomás után megkerestük Renit, aki röviden, de tömören in­dokolta a válaszát.  – Azért választottam őket, mert Nickit és GaGát is nagyon szeretem, mint előadót, egyébként pedig azért nem férfit mondtam, mert párkapcsolatban vagyok – adta a Bors tudtára Kállay-Saunders András barátnője. Sütő Enikő edzette Tenyát         Mentorként segíti a Sztárban sztár versenyzőit dr. Sütő Enikő. Ezúttal Pintér Tibort vette kezelésbe, hogy minél tökéletesebb Beyoncé legyen. – Enikő tanítja meg nekem vasárnapra a manökenjárást, amivel az énekesnő a színpadon közlekedik – mondta Tibor. – Eleinte nehezen ment, de aztán megkaptam a magassarkút. Beyoncé nagy kihívás, mert minden porcikája ellenkezik a genetikámmal. Amiben egyezünk, az talán az az energia, amit fel tudunk szabadítani a színpadon. Enikő abban segített, mutatott irányt, stílust, hogy mitől a világ egyik legszexisebb nője Beyoncé.     ", "site": "https://www.borsonline.hu/cimke/tolvai-reni"}
{"title": "Tolvai Reni ismét dominaként szexizett - fotók ", "body": "\nNem ez az első alkalom, hogy Tolvai Reni szexi dominaként jelenik meg egy eseményen. Legutóbb  novemberben írtunk egy ilyen akciójáról , de Insta-fotói alapján úgy tűnik, újra elővette a nyakörveket a szekrénye mélyéről. No persze egy-két követője meg is szólta érte, mondván: ilyen ruhát felnőttfilmeken láttak utoljára, illetve az énekesi karrierjére kellene inkább koncentrálnia. Egy rajongó pedig egy az egyben rákérdezett: “Miért kell mindig a melledet mutogatnod? Hiúságból, vagy több lesz ettől a fellépésed?” Reni válasza sem késett: “Szerintem hiúságból.”  El kell ismernünk, egyenes válasz!     RENI TOLVAI (@tolvaireni) Ã¡ltal megosztott bejegyzÃ©s ,  JÃºn 1., 2018, idÅpont: 12:24 (PDT idÅzÃ³na szerint)     RENI TOLVAI (@tolvaireni) Ã¡ltal megosztott bejegyzÃ©s ,  JÃºn 1., 2018, idÅpont: 1:00 (PDT idÅzÃ³na szerint) ", "site": "https://www.borsonline.hu/cimke/tolvai-reni"}
{"title": "Káromkodva állt bosszút Tolvai Reni Schell Juditon ", "body": "Durván nekiment Schell Juditnak a Dal versenyzője. Tolvai Reni annyira megsértődött azon, hogy negatív kritikával illette a színésznő, hogy angolul káromkodva vett elégtételt. \nA Dal történetében talán még soha nem fordult elő, hogy egy versenyző annyira megsértődjön, hogy nyomdafestéket nem tűrő módon viselkedjen. Amikor szombat este a Megasztárból megismert Tolvai Reni elénekelte a Crack My Code című dalt és Schell Judit elsőként a zsűriből elmondta róla a véleményét, még senki sem gondolta volna, hogy az apró termetű énekesnő ennnyire kifordul önmagából. – Kicsit olyan, mint amikor a farsangon nem tudtam eldönteni, hogy minek öltözzek, amerikai popsztárnak, távol-keleti gésának, vagy rizsszedő asszonynak. Tehát ebben volt Amerika, Távol-Kelet, de nem találom benne a Magyarország dalát. Nagyon sokat akartunk, lehet, hogy ennek a dalnak nem itt van a helye – kezdte a színésznő, aki egy kisebb köhögőroham után, Reni tánctudását minősítette. – Meg még azt is hozzátenném, hogy a színpadi mozgással nagyon óvatosan kell bánni. Ez olyan mint egy jó ruha, ki kell emelni azokat a részeket, amik előnyösek, és el kell takarni, azokat amik nem annyira. Egy picit jobban rád kellene szabni ezeket a megmozdulásokat – vélekedett Schell Judit, aki az éles kritika ellenére nyolc pontra értékelte Reni előadását. De a közönségnek, Both Mikinek, és Mező Misinek sem lett a kedvence a produkció, szóhoz ugyan nem jutottak, de véleményüket csekély 7 ponttal érzékeltették. A nagyváradi énekesnő a színpadon csak mosolygott, de a színfalak mögött korántsem volt ennyire boldog. Kiesése után elviharzott az MTVA stúdiójából, és egyetlen médiumnak sem adott interjút. Később, közösségi oldalán adott hangot dühének, és A Dal felvételéből kivágta Schell Judit köhögőrohamát, és bosszúból megosztotta azt az Instagramján. A videó alatt rögtön megjelentek a kommentelők, akik nem voltak túl együtt érzőek az énekesnővel,  „Jól kiejtettek”, „Fáj mi?” „Elhiszem, hogy rosszulesett, de szerintem ez a viselkedés nem méltó hozzád” - írták Reni posztja alá, akit ezzel csak még jobban felbőszítettek, és káromkodni kezdett. „Ha „fuck me” van akkor „fuck you back” - azaz, ha én ba***am meg, akkor te is ba** meg! - írta Reni, aki nem sokkal ezután, rejtélyes okokból, de törölte a posztját. Valószínűleg miután lenyugodott, elszégyellte magát, és jobb belátásra tért. Rosszabb esetben menedzsmentje jelezte az énekesnőnek, hogy törölje a videót, és a szitkozódó kommentjét. Mindenesetre egy biztos, Tolvai Reni ezután elérhetetlen lett. A Bors többször is kereste telefonon, cikkünk megjelenéséig sikertelenül. Sőt, menedzsmentje is azt közölte lapunk munkatársával, hogy nekik sem vette fel a telefont egész nap. Lapunk megkereste Závodi Marcit, A Dal tavalyi indulóját, aki idén Reni versenydalát hangszerelte. – Nem feltétlen értettem egyet azzal, amit Judit mondott. Szerintem Reni mindent beleadott, és profi produkció volt. Abban viszont igaza van a zsűrinek, hogy nem feltétlen A Dalba illő előadás volt  – kezdte Marci. – Nem ismerem a művésznőt, lehet volt köztük valami összetűzés, de a kettőjük konfliktusa nem rám tartozik. Mindenkinek szíve joga, hogy mit kezd a véleményével, én személy szerint nem írnék ki semmit – tette hozzá az ifjú zenész. ", "site": "https://www.borsonline.hu/cimke/tolvai-reni"}
{"title": "Tolvai Reni Beyonce-től remél pénzt, már várja is a számlájára ", "body": "Mi nagyon szurkolunk a sikerért Tolvai Renátának. \nAz énekenső egy vicces és nagyon  szexi videóban üzent a világsztár házaspárnak , Beyonce-nak és Jay-Z-nek. Reni a zuhanyzóban énekel, a rögtönzött mikrofonja a zuhanyrózsa, az újonnan született dal szövege pedig a következő: \"Beyonce, Jay-Z mi csóróbbak vagyunk, az OTP számlámra utaljár már!\"  Tolvai Reni biztosan azért tartja jó ötletnek, hogy a két hírességtől remél adományt, mert jobbnál jobb üzleteket kötnek, a rappert most vásárolták ki egy vagyonért az egyik cégéből. Tényleg nem igaz, hogy nem tudnak egy pár misit kidobni mondjuk egy tehetséges magyar énekesnőnek... ", "site": "https://www.borsonline.hu/cimke/tolvai-reni"}
{"title": "„Váratlan stílus, de erős” – Tolvai Reni megmutatta új külsejét, rajongói alig találják a szavakat ", "body": "Tolvai Reni egy igencsak bevállalós videót osztott meg, amelyen szinte felismerhetetlen, rajongói nem is hagyták szó nélkül.  \nTolvai Reni  mindig is gyönyörű volt, még akkor is, amikor a küzdött a felesleges kilóival,  amióta azonban sikerült tőlük megszabadulnia szépsége mellé már egy bomba alak is társult. Tolvai Reni mindenkit meglepett  Fotó: Facebook A kemény munka gyümölcsét pedig a  32 éves énekesnő  mellett rajongói is élvezik, hiszen  Reni több mint 20 kilós fogyása után előszeretettel választ szexi ruhadarabokat, amit követőivel is rendszeresen megoszt. Tolvai Reni szinte felismerhetetlen Most azonban kivételesen nem  csodás melleivel  vagy fenekével örvendeztette meg az követőtáborát, hanem új külsejével, amitől igencsak meglepődtek az emberek.  Az énekesnő ugyanis egy teljesen új frizurával jelentkezett, az Instagramjára feltöltött videóján jól látszik, hogy színe mellett a fazonját is megváltoztatta. Követői közül többen is írtak videó alá  az új stílusa miatt, egyikük például így fogalmazott: Váratlan stílus, de erős.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Tolvai Renit megénekeltette a Gipsy Kings ", "body": "Edzésről tartott hazafelé, amikor taxiba parancsolták. Az énekesnő úgy, ahogy volt, smink, frizura nélkül randizott az egyik legismertebb flamencozenekarral. \nTolvai Reni legközelebb egy Gipsy Kings-dallal méretteti meg magát a Sztárban sztárban. Elsőre kifejezetten örült a feladatnak, egészen ad­dig, amíg át nem gondolta. – Akkor rájöttem, mennyire nehéz lesz, mert konkrétan mindenben az ellentéteim. Stílusban, külsőben, előadásmódban. Hétfő este megtudtuk, hogy a Gipsy Kings itt koncertezik Budapesten. Nem terveztem ilyen estét, éppen edzésről tartottam hazafelé, amikor hívott a TV2-es stáb, hogy már megy a buli, üljek azonnal taxiba. Szégyelltem is magam, mindenki csinosan, kisminkelve, magas sarkúban, én meg edzésről… Ha nem is melegítő, de csak egy fekete leggings és fekete póló volt rajtam. Azért így aranyosak voltak velem – nevette el magát Reni. Az viszont meglepte, hogy Nicolás nem volt ott a koncerten. Utánaolvasott, kiderítette, hogy betegség miatt nem léphetett fel. – Fantasztikus hangulatot csináltak – folytatja. – A legismertebb számokat egy fiatal srác énekelte, szerintem valamelyikük fia. A koncert után odamentem hozzájuk, hogy egy szuper tévéműsorban szerepelek, és pont az ő dalukkal versenyzem vasárnap este. Kérdeztem, van-e valamilyen tanácsuk, hogyan lehetnék jobb? Mondták, énekeljek, ahogy érzem, tiszta szívből, az a legfontosabb. Az mindig betalál, szeretik az emberek. Kérték, énekeljek, amitől nagyon zavarba jöttem, mondtam, nem-nem. Erre valaki elkezdte, és én énekeltem vele. Örültek, tapsoltunk, őrült jó hangulat volt. Ígérték, hogy nagyon szorítanak majd értem. Szürreális, ezen a héten kapom a feladatot, és találkozom élőben a Gipsy Kingsszel. Reni eddig mindegyik dalt szerette, amit eddig elő kellett adnia a műsorban, mindegyiket másért. – De talán Christina Aguilera volt az, amivel megmutathattam, ami valahol én is vagyok. Nem kellett sokat változtatni a stílusomon, és érzelmileg is közel állt hozzám. ", "site": "https://www.borsonline.hu/cimke/tolvai-reni"}
{"title": "Hoppá! Kerek popsiját mutogatja Tolvai Reni! - fotó ", "body": "\nNem hiába izzad a konditeremben már régóta a nagyváradi szépség, alakja ugyanis egyre mutatósabb. Reni büszke is az egyre formásabb idomaira, amit edzés közben is megörökített, legutóbbi szelfijén ugyanis kerekded popsiját fotózta. Az énekesnő rajongói teljesen elaléltak a látványtól, és a \"harapnivaló\"-tól kezdve a \"bitang jó\", \"perfect\"-ig mindeféle jelzővel illették a mutatós hátsót.      A post shared by RENI TOLVAI (@tolvaireni)  on  Jun 4, 2018 at 5:44am PDT ", "site": "https://www.borsonline.hu/cimke/tolvai-reni"}
{"title": "Nyilvánosan kér bocsánatot Tolvai Reni ", "body": "\nNyilatkozat formájában fog ország-világ előtt bocsánatot kérni Schell Judittól, és a rajongóitól Tolvai Reni, aki A Dalból való kiesése után angolul káromkodva dühöngött és vérig sértődött a színésznő kritikáin.  - Egy általános nyilatkozat van készülőben, amiben Reni elnézést fog kérni és röviden megindokolja a kirohanását - tudta meg a Bors a nagyváradi lány menedzserétől, Bara Csabától, aki 1 órakor találkozik és egyezteti a közlemény részleteit az énekesnővel.  Mint arról beszámoltunk, Tolvai Reni a Facebookon osztotta ki Schell Juditot. Update:  Reni Facebook-oldalán jelentetett meg egy közleményt A Dalban történtekről. Ebben arról ír: mind a köhögős posztot, mind a \"fuck you back\" beszólást viccnek szánta, emellett nem sértődött, csupán csalódott dala eredménye miatt. A teljes bejegyzés itt olvasható el: ", "site": "https://www.borsonline.hu/cimke/tolvai-reni"}
{"title": "Napi szexi: megőrülnek Tolvai Reni popsijáért a rajongók ", "body": "Ismét kerek hátsóját mutogatja az énekesnő rajongói legnagyobb örömére. \nFelrobbantotta az internetet Tolvai Reni kerek hátsója, akinek ugyan Instagram-oldalát pörgetve csak szexi képeket találunk, rajongói az új fotóját még az átlagosnál is forróbbnak vélik. \"Micsoda s*gg!\" \"Azta, perfect!\" \"Isteni formás popsid van!\" \"Nagyon szexi!\" Sorakoznak a dicsérő szavak, s valóban, Kim Kardashian is megirigyelné ezt a gömbölyű formát:                  A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "Meglepetés Tolvai Renitől – Keblek és popsi után orrpiercing ", "body": "\nAz énekesnő szeret mindent kipróbálni, ha az öltözködésről és a divatról van szó. Tolvai Reni ezúttal az orrába tett egy különleges kiegészítőt, amelyet a Budapest Music Centerben viselt. Valószínűleg nem végleges piercingről van szó, csak felcsíptethető szeptumot vásárolt. Mindenesetre jól áll neki ez is. És hozzá ez az ábrándos, sejtelmes tekintet! Instagram post by RENI TOLVAI * Jun 7, 2018 at 6:26pm UTC 1,081 Likes, 10 Comments - RENI TOLVAI (@tolvaireni) on Instagram ", "site": "https://www.borsonline.hu/cimke/tolvai-reni"}
{"title": "Ékezetek nélkül kért bocsánatot Tolvai Reni ", "body": "<p>Frenreisz Károly kiállt Schell Judit mellett.</p> \nNagy felháborodást keltett Tolvai Renáta káromkodós reakciója, amit A Dal című műsor egyik zsűritagjának, Schell Juditnak címzett. Az énekesnő ezért dönthetett úgy, hogy  nyilvánosan kér elnézést.  Ám a bocsánatkérés is felemásra sikerült. A Megasztár egykori győztese helytelen magyarsággal egy ékezetek nélküli Facebook-posztban közölte, hogy csak viccnek szánta a szitkozódást és a videót is, amelyben köhögőrohamot kapott az őt bíráló színésznő. Reni azzal védekezett, hogy nagyon fájt neki, hogy nem tetszett a zsűrinek az előadása, de elnézést kér, ha bárkit bármivel megbántott. A dalverseny zsűrilegendája, Frenreisz Károly is sajnálja, hogy ideáig fajult egy őszinte kritika.  – Én fenntartom a jogot, hogy a zsűritagnak igenis el kell mondania a véleményét, és verseny lévén azt az előadónak el kell fogadnia. Meg kell védjem Juditot, mert amit mondott, az valós. Tényleg nem találtuk meg a magyar vonalat sem a dalban, sem a dal tartalmában, sem az előadásmódban, sem az öltözékben, sem a látványban, semmiben. Ettől függetlenül Renit nagyon jó énekesnek tartom, fergetegesen rappelt – mondta a Borsnak a történtekről a rocker, aki szerint aki színpadra lép, annak vállalnia kell a következményeket. Mint ismert,  szombat este A Dalban Schell Judit a Crack My Code című dalt nem tartotta alkalmasnak arra, hogy Magyarországot képviselje a nemzetközi eurovíziós dalversenyen, rá­adásul Reni mozgását sem ítélte színpadképesnek. A nagyváradi énekesnő sértődötten vágott vissza közösségi oldalán, kigúnyolva azt, hogy Schellre köhögőroham tört a mű­sor közben, és posztja alatt angolul egy szaftos  „ba*d meg”-et is elhelyezett.  ", "site": "https://www.borsonline.hu/cimke/tolvai-reni"}
{"title": "Hét hónap alatt 17 kilótól szabadult meg Tolvai Reni, most megmutatta magát fürdőruhában - Fotó! ", "body": "Tolvai Reni két ruhamérettel lett soványabb az életmódváltásának köszönhetően. \nHét hónap alatt tizenhét kilótól szabadult meg Tolvai Reni, aki így két ruhamérettel lett soványabb az életmódváltásának köszönhetően.                  A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s Az énekesnő nagyon jól érzi magát a bőrében, ezt pedig most egy fürdőruhás képen mutatta meg - otthon, a tükörből fotózta magát. A fotóra több mint hétezer lájk érkezett, ezzel rögtön az énekesnő egyik legnépszerűbb képe lett. Csak úgy repkedtek a lángnyelves kommentek! ", "site": "https://www.borsonline.hu/cimke/tolvai-reni"}
{"title": "Adrián ringatózott Tolvai Reni keble - szexi felvételek ", "body": "<p>Míg Kállay-Saunders András a horvátországi tájról és csodaszép jachtjukról, addig a barátnője leg­inkább telt idomairól tölt fel videókat – Saunders pedig büszke rá.</p> \nMár nyolc éve alkot egy párt a két megasztáros, Tolvai Reni és Kállay-Saunders András. A fiatalok féltve őrzik magán­életüket, szökőévente posztolnak közös képet, így már többször is felmerült a pletyka, hogy szakítottak. De már-már hagyomány, hogy ezt a híresztelést az éves közös, horvátországi nyaralásukkal eloszlatják, és idén sincs ez másképp. A sztárpár ugyanis az Adriáról, egy jachtról jelentkezett be, ahol pár napig egy hajó fedélzetén élvezte a tengert és a napsütést.  – Nagyon jó volt, kihajóztunk Renivel, meg a gitárosommal és az ő barátnőjével a tengerre, felejthetetlen nyaralás volt – mesélte a Borsnak Saunders.  De míg az énekes Renivel, a tájjal és a hajóval volt elfoglalva, addig az énekesnő közösségi oldalán leginkább csak bikinis dekoltázsáról láthatunk szebbnél szebb képeket és videókat, amiknek a rajongók legalább annyira örülnek, mint az évi egy, közös, nyári fotónak. „Egy bombázó”, „Gyönyörű vagy Reni”, „Micsoda cicik!”, „Atyaúristen, csodálatosak az ikreid! És látom büszke is vagy rájuk! Szívesen beolajoznám őket!” – sorakoznak a kommentek Reni szexi képei alatt, amivel, úgy tűnik, férfiak százaiban gyújtott tüzet. Saunderst egyáltalán nem zavarja, hogy ennyien legeltetik szemüket barátnője idomain. – Nekem az csak jól esik, hogy a párom tetszik az embereknek – jegyezte meg az énekes, aki a jelek szerint nem féltékeny típus. A 27 éves, nagyváradi tehetségre pedig igazán ráfért a pihenés. Embert próbáló időszak áll mögötte: tíz hónapja, hogy elveszítette imádott édesapját tavalyi görögországi nyaralásukon. A tragédia napjaiban ráadásul szerelme nem tudott mellette lenni, mert Amerikában zenélt. Mostani nyaralásukra egyébként a szintén megasztáros Tóth Adám és barátnője társaságában mentek.     RENI TOLVAI (@tolvaireni) Ã¡ltal megosztott bejegyzÃ©s ,  JÃºl 11., 2018, idÅpont: 8:24 (PDT idÅzÃ³na szerint) ", "site": "https://www.borsonline.hu/cimke/tolvai-reni"}
{"title": "Tolvai Reni felhúzta a felsőjét, ez van alatta – szexi fotó ", "body": "\nAz énekesnő az Istagramján osztott meg egy fotót, amin egyszerűen csak felhúzta jókora pulóverét, és megmutatta, mi van alatta. A szexi képen egy csipkés melltartóban és egy fűzőben látható Tolvai Reni, aki kommentelőinek jó témát szolgáltatott posztjával. Míg egyesek túlzottan szemérmetlennek találták a fotót, mások inkább arra buzdítják az énekest, szabaduljon meg az egész pulcsitól.         Imadom a fuzoket es a pici derekat, csajok ez nagyon jo napkozben es edzeshez is,nagyon kenyelmes is â¤ï¸ @sissicrownofficial orulok nektek ððð   A post shared by   RENI TOLVAI  (@tolvaireni) on  Feb 20, 2018 at 8:31am PST ", "site": "https://www.borsonline.hu/cimke/tolvai-reni"}
{"title": "Azta! Tolvai Reni lett az új magyar Barbie baba - fotók ", "body": "Barbie babának öltözött 30. születésnapján Tolvai Reni. \nKiköpött Barbie babaként ünnepelte 30. születésnapját Tolvai Reni.  Döbbenetes külsejéről fotókat is megosztott saját Instagram-oldalán.                  A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s                  A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "Az év villantása! Tolvai Reni popsija sokkolóan szexi - fotó ", "body": "\nTolvai Reni élvezi a nyarat, és a jelek szerint Spanyolországban sütteti a hasát. Na jó, az Instagramon megosztott kép alapján a hátát... és a popsiját! Ez nem igényel kommentárt!     RENI TOLVAI (@tolvaireni) Ã¡ltal megosztott bejegyzÃ©s ,  JÃºl 20., 2018, idÅpont: 4:07 (PDT idÅzÃ³na szerint) ", "site": "https://www.borsonline.hu/cimke/tolvai-reni"}
{"title": "Három hetes amerikai turnéra indul Tolvai Reni ", "body": "\nAlig várja már Tolvai Reni, hogy megérkezzen a napsütötte Floridába és Kaliforniába, hogy felvegyen valami könnyű nyári ruhát. Az énekesnő hamarosan indul a kinti magyar közönség meghívására az Egyesült Államokba - mesélt az izgalmas utazás előkészületeiről Tolvai Reni a FEM3 Café műsorában. A három fellépésre Miamiban, San Franciscóban és Los Angelesben kerül sor. A repertoár 80 százaléka magyar nyelvű dalokból áll, mivel a tapasztalat szerint erre van kiéhezve a kinti hallgatóság. A koncertek közötti szünnapokon Tolvai Reni szeretne lazítani, élvezni a meleg időjárást és a tengerpartot. ", "site": "https://www.borsonline.hu/cimke/tolvai-reni"}
{"title": "Brutálisan szexi: falatnyi sortban és topban villantott kockahasat Tolvai Reni - Fotó ", "body": "Hol van már az a kissé teltkarcsú énekesnő? \nHét hónap alatt  17 kilótól szabadult meg Tolvai Reni , aki a nagy fogyás előtt is igen csinos és formás volt, de most már őrjítően szexi! Reni egyébként nem először tesz ki magáról szexi képet, a legutóbbiért  meg is kapta hamar, hogy a testéből él . irigylik a fogyását Szerintünk csupán csak arról lehet szó, hogy  egyeseknek túl savanyú a szőlő és nem bírják elviselni, hogy az egykor teltkarcsú énekesnő kemény munkával igenis igazi bombanővé gyúrta magát. Reni most egy apró rövidnadrágbanban és topban mutatta meg, hogy milyen kockás lett a hasa is a sok edzéstől és diétától.                  View this post on Instagram                         A post shared by RENI TOLVAI (@tolvaireni) ", "site": "https://www.borsonline.hu/cimke/tolvai-reni"}
{"title": "Tolvai Reni a kamera előtt sírta el magát ", "body": "Az énekesnő nagyon meghatódott. \nMint az köztudott, hosszú idő után  Tolvai Reninek  hamarosan új albumja jelenik meg, amit a rajongók már tűkön ülve várnak. Nemrég a gyönyörű  énekesnő  bejelentette, hogy március 8-án, nőnapon jelenik meg a lemeze, ám ő már most a kezében tarthatta. Fotó: Végh István Reni  Instagram-oldalán  osztotta meg arról a pillanatról a videót, amikor a kezébe vette munkája gyümölcsét. Az album nagyon fontos neki, sokat dolgozott vele, és el is érzékenyült, amikor a kezébe vette. Könnyeivel küszködve mutatta meg az albumot rajongóinak:                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Ez volt a szakítás igazi oka? Kállay-Saundersnél egymásnak adták a kilincset a jobbnál jobb csajok ", "body": "<p>A Hot! Magazin derítette ki, mi lehetett a szakítás valódi oka.</p> \nHetek óta lázban tartja a közvéleményt  Tolvai Reni és Kállay-Saunders András szakítása , a két zenész ugyanis úgy mondott búcsút az együtt töltött hosszú éveknek, hogy még a szakítás tényét is hónapokig titokban tudták tartani. Azóta mindenki azt találgatja, vajon mi vetett véget a sztárpár kapcsolatának, a  Hot! Magazin  eheti számában azonban megszólal egy közeli ismerős, aki megdöbbentő dolgokat állít, amik máris világossá teszik, melyik fél és milyen okból kezdeményezhette a szakítást. 15 Ã©ves lett a HOT!ð¥ magazin! A legfrissebb szÃ¡mban rengeteg hÃ­ressÃ©ggel, Ã©rdekes tÃ¶rtÃ©netekkel Ã©s 16 oldalas exkluzÃ­v... Posted by  HOT! Magazin  on  Wednesday, September 22, 2021 – András mindig is imádta a nőket és a bulikat. Egymásnak adták nála a kilincset a jobbnál jobb csajok  – mesélte a lapnak az informátor, aki megerősítette, az egykori szerelmesek már  hónapok óta nincsenek együtt . ", "site": "https://www.borsonline.hu/cimke/tolvai-reni"}
{"title": "Felforr az internet: Ágyban kapták le a csipkére vetkőzött Tolvai Renit – fotók ", "body": "Fekete csipkében szexizik Tolvai Reni – rajongói legnagyobb örömére. \nFekete csipkés fehérneműben bújt ágyba Tolvai Reni, így kapták lencsevégre a minap. Az énekesnő képeitől valógággal felforr az internet, olyan szexire sikerült a sorozat.                  View this post on Instagram                         A post shared by TR (@tolvaireni) – Istennő vagy  – íra az egyik kommentelő.  – Van még egy hely melletted?  – tette fel a kérdést egy másik hozzászóló.  – Leszel a feleségem?  – tette fel a kérdést egy harmadik.                  View this post on Instagram                         A post shared by TR (@tolvaireni) ", "site": "https://www.borsonline.hu/cimke/tolvai-reni"}
{"title": "\"Jézusom, ez komoly?\" - pár pixel takarja Tolvai Reni giga melleit ", "body": " Reninek nagy szüksége volt erre.  Nyíltan megmondták a véleményüket a rajongók. \nTolvai Reni  nemrég robbantotta a hírt, miszerint nem engedi, hogy továbbra is félrevezessék, és ha törik, ha szakad, ő bizony piacra fog dobni egy új albumot. Úgy gondolta, hogy eddigi sikertelenésgének oka az, hogy a zenei producerek lebeszélték az album előállításáról, mert szerintük nagyobb a költsége, mint amennyi hasznot hozhatna. Ráadásul angolul énekelt, ami miatt sok magyar azt hihette, hogy egy nemzetközi sztárt hall a rádióban.  Most megjelent az új album, de sokaknál kiverte a biztosítékot.  Tolvai Reni megmutatta a testét / Fotó: Végh István Tolvai Reni új albumát elsősorban  testével reklámozza . Korábban is gyakran pucérkodott a kamerák előtt, mostanában azonban folyamatosan  szexibbnél szexibb fotókat  tesz ki, hogy ezzel is a zenéit népszerűsítse.  Ahogyan a Bors megírta , kijött egy új zenéje, a  Popsimon a méz , amit most ismét egy pucér fotóval jelentett be:                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés   A rajongók közül azonban sokan kiakadta: - Jézusom, ez komoly? - Mikor ezt le kell fordítani angol internationalra, hogyan is szól majd? Nagyon idióta a szöveg, annyira, hogy már röhögni fog a világ rajta. Magyar szint, ennyi.   ", "site": "https://www.borsonline.hu/cimke/tolvai-reni"}
{"title": "Tárgyalás: videófelvételek dönthetnek Kállay-Saundersék sorsáról ", "body": "A vádirat szerint kétrendbeli súlyos testi sértés és garázdaság miatt kell felelnie tettéért a bíróságon Kállay-Saunders Andrásnak. Tettestársával sok mindenre másképp emlékeznek. \nMegtartották az  első tárgyalási na­pot  Kállay-Saunders András verekedési ügyében: a vádirat szerint az énekesen kétrendbeli súlyos testi sértést és garázdaságot is számon kérnek.  Az énekes és társa 2013. május 19-én a Hajógyári-szigetről hazafelé tartott, amikor verekedésbe keveredett. Korábban azt állította, hogy csak barátja védelmére sietett, és senkit sem bántott. A vádirat alapján ennél jóval súlyosabb a helyzet, Saunders ugyanis nem csak hogy ököllel arcon vágott egy fiút, hanem több pofont is kiosztott, és a földön eszméletlenül fekvő sértett fejébe is legalább kétszer belerúgott.  Az énekes a rendőröknek azt mondta a nyomozás során, látta, hogy barátja rúgja fejbe a földön fekvő férfit. Tettestársa, K. O. A. azonban a bíróságon tagadta ezt, mondván, Saunders feltehetően rá akarja hárítani a felelősséget. A vádiratból az is kiderült, hogy az alaposan helybenhagyott testvérpár egyik tagja számos fejsérülést, arccsonttörést is szenvedett, míg a másik agylebenysérüléssel került kórházba. Saunders szerdán ismét előadta: hazafelé tartottak párjával, Tolvai Renátával, amikor a Hajógyári-sziget hídján először egy vérző fejű férfit látott elszaladni, majd barátját, A.-t látta meg, akit megtámadtak. Ezt követően sietett a segítségére, egy embert ütött vállon, majd taxival elmenekültek a helyszínről.  A tettestárs némiképp más állásponton volt, de mindketten arra hivatkoztak, önvédelmi helyzetben voltak. Szembesítésük így csak részben volt sikeres. Ezt követően kerültek elő azok a felvételek, amelyeket a Hajógyári-szigetre kihelyezett biztonsági kamerák készítettek. Összesen két kamera húsz darab, egyenként tízperces anyagáról van szó, amelyek alapján sikerülhet tisztázni: hol, hányan, kik ütötték vagy rúgták egymást. Emellett beidéznek egy orvos szakértőt, aki a megtámadott testvérpár sérüléseiről foglalhat állást. Több mint féltucat tanú, köztük Tolvai Renáta is idézést kap. Róla egyébként Saunders a bíróságon elmondta, nem az élettársa, csak a barátnője. A testvérpár ügyvédje bízik az igazság felderítésében. – Az eljárás korábbi szakában beszerzett sértetti vallomások alapján a vádlottak nem jogos védelmi helyzetben követték el a terhükre rótt cselekményeket – mondta dr. Demcsák Pál. – A vádlottak az eljárás során továbbra is jogos védelemre hivatkoznak, úgy a bírósági szakban az is vizsgálandó lesz, hogy megelőzte-e támadás a védekezésüket, illetőleg az őket ért támadás jogtalan volt-e, továbbá a terheltek nem lépték-e túl a védekezés szükséges mértékét. Kállay-Saunders a tárgyalás után csak annyit mondott: nem követett el semmi rosszat, csak barátja védelmére sietett. ", "site": "https://www.borsonline.hu/cimke/tolvai-reni"}
{"title": "Találja ki, mennyi idős lett Tolvai Reni! ", "body": "Titkos partyn ünnepelt Tolvai Reni. \nPéntek éjszaka a MAD Budapest nevű belvárosi szórakozóhelyen gyűltek össze vagy harmincan, hogy megünnepeljék Tolvai Reni 26. születésnapját. Bár a partyt nagy titokban szervezték, azt megtudtuk, hogy természetesen ott volt a kedvese, Kállay Saunders András és a kedvenc stylistja, Kiss Márk is. A közösségi oldalakon igen aktív énekesnő – aki Danny Blueval indul az április 2-én kezdődő Nagy Duettben – tőle talán szokatlan módon csak egy igen szolid tortás fotót posztolt az eseményről.         #26 ð   RENI TOLVAI (@tolvaireni) Ã¡ltal megosztott bejegyzÃ©s,  2017. MÃ¡rc 24., 08:57 PDT Isten éltesse sokáig!         Ma reggel a Mokka vendegei voltunk Danny Blueval aki a Nagy Duettben lesz a duettpartnerem,aki esetleg nem latta vissza tudja majd nezni a tv2 oldalon. Meglepeteskent viragot es tortacskat is kaptam mivel ma van a 26 szuletesnapom ðð¸ð #tv2anagyduett #anagyduett   RENI TOLVAI (@tolvaireni) Ã¡ltal megosztott bejegyzÃ©s,  2017. MÃ¡rc 24., 00:35 PDT ", "site": "https://www.borsonline.hu/cimke/tolvai-reni"}
{"title": "Durva: pornóssal is dolgozott Tolvai Reni - videó ", "body": "A statiszták mellett Renáta, a pornós nagyi is szerepel Tolvai Reni új klipjében. Az énekesnő a színfalak mögötti világot akarta megeleveníteni. \nTolvai Reni egy lecsúszott és kiégett, kulisszák mögötti atmoszférát elevenített meg új videoklipjében. A produkcióban egy, a felnőttfilmek világában alkotó, nagymamakorú hölgy szerepel. A Megasztár 5 felfedezettje mindig is extremitásáról volt híres, ami mind öltözetében, mind munkáiban megmutatkozott. Ez alkalommal viszont kétes életű emberek világát próbálta megeleveníteni a Behind the Scenes (Színfalak mögött) című számában. A témával kapcsolatban Renit is megkérdeztük, aki elmondta, Indián ötlete volt ez a stílus. – A klip célja az volt, hogy nyomasztó legyen. Feltűnő em­be­reket kerestük, akiknek nem esett nehezükre ezeket a züllött figurákat eljátszani – nyilatkozta a klip rendezôje.   ", "site": "https://www.borsonline.hu/cimke/tolvai-reni"}
{"title": "Ábrahám Edit: Ennél jobban nem vetkőzöm le ", "body": "Hatvanévesen állt színpadra a 80-as évek tapadós dresszében a színésznő, de eleinte nem érezte jól magát benne, hiába is dicsérték. \nLendületes volt, energikus, fülig érő mosollyal énekelt, tornázott, táncolt Ábrahám Edit Vastag Csaba mellett  A Nagy Duett ben. Kicsit talán el is vonta a sármőr énekesről a figyelmet, míg előadták a  Brother Louie -t. A produkció után nem győzték dicsérni, hogy milyen csinos, s hogy kevés hatvanas asszony dicsekedhet ilyen alakkal. – Remek volt a hangulatom a produkcióban, a szűk ruha el­lenére is – vallotta meg la­punkban Edit. – Az első próbák alkalmával nem éreztem benne magam komfortosan. Az ember ebben a korban már nem biztos, hogy szereti ezt a fajta színes, testhez simuló dresszt. Próbáltam ettől elvonatkoztatni, és igyekeztem jól megoldani a feladatot, elhitetni azt, hogy fitneszedző vagyok. Azért nem mondtam rá nemet, mert ezzel a feladattal kimozdítottak a komfortzónámból, és ez ebben a műsorban fontos. Színházi szerepnek fogtam fel, amiben fitneszedzőt kellett játszanom. Ôszintén remélem, hogy jól sikerült! A zsűri és a nézők is úgy gondolták, hogy sikerült, mert Csabával előkelő helyen jutottak tovább a versenyben. Edit zseniálisan eljátszotta, hogy remekül érzi magát a szexis dresszes fitneszedző szerepében. Végig sugárzott róla a boldogság, lelkes volt, az első perctől az utolsóig. – Az biztos, ennél jobban nem vetkőzöm! A korosztályom már kevesebbet szereti mutogatni az alakját. Egyébként nagyon kedvelem ezt a dalt, a nyolcvanas években sokat táncoltam rá. Renit az idomai sem tudták megmenteni – Megláttam Tolvai Reni dekoltázsát, és onnantól nem tudom, hogy volt-e produkció – így ájult el Kasza Tibi az énekesnő formás idomaitól a produkció értékelésekor. De hiába a mély dekoltázs, Reniék sajnos vasárnap már nem énekelnek. – Nem nagy dolog, 2017-et írunk, minden második nőnek ilyen mély a dekoltázsa – mondta a Borsnak Reni. – Főleg a színpadon, a fellépőruháké. Ha gyönyörű a lábad, tedd ki azt, ha a dekoltázsod, akkor azt. A kettőt együtt ne, mert az sok, az már közönséges. Ennyi elég. Imádtam mindkét fellépőruhámat! Sokan úgy vélték, Reni csizmája túlságosan magas sarkú volt, nem tudott benne eléggé táncolni. De a látszat csalt. – A legkényelmesebb csizma, ami valaha rajtam volt! Fogta a bokámat, nem tartott vissza semmitől. Futni is tudtam benne, felszaladtam a lépcsőn – magyarázta Reni, majd elmondta, hogy meglepődtek a kiesésen. – Sok meglepetést tartogattunk, amit még szerettük volna megmutatni. Nem gondoltuk, hogy kiesünk, nem éreztük magunkat a a leggyengébbnek, persze tudjuk, hogy ez a műsor nem erről szól. De jó lett volna maradni! Apáti Bence félmeztelen Vincze Lillának két mozdulattal sikerült letépnie partneréről az inget Marc Anthony dala, az  I Need to Know  alatt (a videóban 1:8-nál). Így történt, hogy a balettművész tökéletes felsőtestében gyönyörködhettek a hölgyek. De még Kasza Tibi is kiborult, hogy Bence mennyire jól néz ki, fel is vetette vele a pólóját. Pamela keble, Emilio popsija bánta Aprócska technikai bakik is történtek élő adásban. Először az Emilio derekára rögzített mikroport esett le, amire az énekes azt hitte, a nadrágja ment szét. Aztán úgy tűnt, Hódi Pamela bal „melle” csúszott le, vagyis nála is eleresztett a rögzítés, ami miatt a kis doboz a blúzában kötött ki. ", "site": "https://www.borsonline.hu/cimke/tolvai-reni"}
{"title": "Nem volt egy rossz évünk: 2016 legnagyobb villantásai! ", "body": "<p>Hölgyek, nyugodjanak meg, önökre is gondoltunk!</p> \nA 2016-os év bővelkedett villantásokban, így aztán nincs okunk panaszkodni. Az erősebbik nem jócskán legeltethette a szemét a hazai és a külföldi sztárokon. Összeválogattuk önöknek az idei legdomborúbb villantásokat, szavazzák meg, melyik a legszexibb, legszebb! A hölgyek kedvéért pedig egy kakukktojást is tettünk a listára. Ördög Nóra A visszafogott stílusáról híres Ördög Nóra meglepő módon megengedte, hogy merész, mélyen dekoltált ruhát adjanak rá. Hatalmasat villantott a ruhában.         Tegnapi kÃ©szÃ¼lÅdÃ©s! #staracademy #backstage #beautifulordognora #beautyteam #iamjewellery #leberbarbara #makeupartist #kisreka #hairstylist #barathlaszlo #stylistassistant #bagiimola #stylist #holdampflindastylist   Linda Holdampf (@lindaholdampf) Ã¡ltal kÃ¶zzÃ©tett fÃ©nykÃ©p,  2016. Nov 6., 02:29 PST Vajna Timi Vajnáné annyit szexiskedik egész évben, hogy választani sem tudtunk volna a dögösebbnél dögösebb képei közül. Ezért találom kivettünk egyet a galériából. Tegye fel a kezét, aki ennél is jobban ki tudja pakolni a didkóit egy estélyi ruhában!         Tegnapi kÃ©szÃ¼lÅdÃ©s! #staracademy #backstage #beautifulordognora #beautyteam #iamjewellery #leberbarbara #makeupartist #kisreka #hairstylist #barathlaszlo #stylistassistant #bagiimola #stylist #holdampflindastylist   Linda Holdampf (@lindaholdampf) Ã¡ltal kÃ¶zzÃ©tett fÃ©nykÃ©p,  2016. Nov 6., 02:29 PST         I wanna order some ð© #wakeup #call #mrfunk_budapest @mrfunk_budapest   Timea Vajna (@timeavajna) Ã¡ltal kÃ¶zzÃ©tett fÃ©nykÃ©p,  2016. Dec 18., 01:50 PST Mariah Carey A karácsonyi dalok királynője, az igazi kebelcsoda, Mariah Carey jelentkezik! Bizony, ő aztán tényleg villantott, még a karácsonyfa alatt is! De mekkorát! Vajna Timinek azért van még mit tanulnia a világsztártól.         Backstage at Christmas time with our beautiful children. @beyonce ð #christmas #family #love   Mariah Carey (@mariahcarey) Ã¡ltal kÃ¶zzÃ©tett fÃ©nykÃ©p,  2016. Dec 12., 19:50 PST         Backstage at Christmas time with our beautiful children. @beyonce ð #christmas #family #love   Mariah Carey (@mariahcarey) Ã¡ltal kÃ¶zzÃ©tett fÃ©nykÃ©p,  2016. Dec 12., 19:50 PST Vénuszdombos híradós Talán a rémálma vált valóra annak a külföldi híradósnak, aki elfelejtette, hogy üvegasztalnál ül, és beterpesztett egy szál bugyiban. Az olasz bemondónő, Costanza Calabrese azonnal az internet sztárja lett. Tolvai Reni A Megasztár egykori felfedezettjétől már annyira megszokták a rajongók, hogy úton útfélen a mellét villantja, hogy ha esetleg olyan képet tesz fel magáról a netre, amin nem látszik, már követelik. Nehéz volt a választás, de egyet azért sikerült halásznunk, a bőség zavarában. Pont azt, amin a rajongók kiakadtak karácsonykor. Szerintük nem illik a gigadekoltázs és a fehérnemű a karácsonyfához.         Boldog Karacsonyt ! Merry Christmas ðâ¤ï¸ðâ¤ï¸ðâ¤ï¸ð   Tolvai Renið¤ (@tolvaireni) Ã¡ltal kÃ¶zzÃ©tett fÃ©nykÃ©p,  2016. Dec 24., 11:14 PST Palvin Barbi A topmodell 2016-ban már mindenét kivillantotta, szó szerint. Az év villantását mi mindenképpen neki szavaznánk meg, hiszen a világ leghíresebb villantását utánozta le, őrjítően szexi módon. Sharon Stone híres filmbéli jelenetéről van szó, tudják, arról amikor a világsztár bugyi nélkül dobja át a lábát!         Advent calendar by @thelovemagazine day 9 ! ð FYI i am wearing underwear ð  @philpoynter @sallylyndley @hungvanngo @yannickdis @dsquared2 @marcbeauty @bitton @millchannel #loveadvent   Barbara Palvin (@realbarbarapalvin) Ã¡ltal kÃ¶zzÃ©tett videÃ³,  2016. Dec 9., 08:25 PST Horváth Alexandra A Válótársak ismeretlen bombázóját sem hagyhattuk ki a felsorolásból. Alexandra talán egy jelenetet szerepelt a sorozatban, de domborulatai már ennyitől  beleégtek a nézők retinájába : premier plánba lóbálta hatalmas mellét, és meztelenül lovagolt Stohl Andráson. Alexandra villantása a 25. másodperc után látható. Orlando Bloom Hőség volt, augusztus volt, egy átlagosnak tűnő nap volt, majd egyszer csak felkerültek a netre Orlando Bloom pucér képei, és felrobbantott mindent. A világsztár nem zavartatta magát, a világ legtermészetesebb módján élvezte a napot párjával, Katy Perryvel. Orlando Bloom took it ALL off while in Italy with Katy Perry!!!  pic.twitter.com/lmV2IA3SNw — Mike Adam (@MikeAdamOnAir)  2016. augusztus 3. ", "site": "https://www.borsonline.hu/cimke/tolvai-reni"}
{"title": "Érdekli, mennyiért nyaral Tolvai Reni és Kállay-Saunders András? ", "body": "A paradicsomból szelfizget az énekesnő. \nÁlomnyaralásra utazott Tolvai Reni párjával, Kállay-Saunders Andrással. Az énekesnő szemmel láthatóan jól érzi magát Thaiföldön, no nem csak azért, mert megállás nélkül bikinis képeket posztolgat, hanem mert párjával, Saunderssel készült fotókat is megmutat ország-világnak. Pedig az utóbbi időben többször is felmerült az, hogy szakítottak, de úgy fest a fiatalok boldogabbak, mint valaha.  Szerelmüket pedig éppen Phuketen, pontosabban Karon-beachen élik, egy előkelő szállodában. És, hogy mennyire előkelő, azt az öt csillag is jelzi. Tudjuk, most arra kíváncsi, hogy mennyibe kerülhet ott egy éjszaka. Hát eláruljuk. Felmentünk az egyik legnagyobb, nemzetközi szállodakereső oldalra, ahol most éppen akciózva hirdetik a szállást, amik még így is 100 ezer forinttól kezdődnek éjszakánként.  ", "site": "https://www.borsonline.hu/cimke/tolvai-reni"}
{"title": "Tolvai Reni ezért lépett le New Yorkba ", "body": "<p>Az énekesnőt egy éve szerződtette le a Para Music Group, akik nemrég a világ egyik legnagyobb kiadójával kötöttek megállapodást. Reni az elmúlt években többször is járt az Egyesült Államokban, ahol a legprofibb stúdiókban készítették elő lemezét. Jövő héten New Yorkba utazik, ahol újabb 2 dalt fog felénekelni. És ez nem minden!</p> \nTolvai Reni különleges hangjára nemcsak itthon figyeltek fel, egy amerikai kiadó is fantáziát lát a fiatal énekesnőben. Másfél éve dolgoznak együtt, Reni már járt Los Angelesben és ősszel New Yorkban is készített néhány felvételt. Akkor elkísérte édesanyja, most azonban egyedül indul útnak, hiszen ez a néhány nap most csak a munkáról szól majd. Ezen kívül még egy másik hatalmas élményben is része lesz: Renit elviszik a New York-i divathétre, ahol több bemutatót nézhet majd végig az első sorból. – Nagyon várom már az utat, hiszen ez a munkáról fog szólni, a dalszerzésről és stúdiózásról. Új  és nagyon tehetséges, elismert producerekkel dolgozhatok együtt. Most 2-3 dalt készítünk el a következő kislemezemhez, amit már ők adnak ki és terjesztenek világszerte. A kiadómmal együtt a NY Fashion Week-re is hivatalosak vagyunk, ami hatalmas élmény lesz! Alig várom! Hírhedten divatimádó vagyok és ott az első sorból csodálhatom majd a showkat – mesélte lelkesen Reni. Az énekesnő csak 10 napra hagyja el Magyarországot, többre nem tudja, mert rengeteg felkérése van már év elején is. ", "site": "https://www.borsonline.hu/cimke/tolvai-reni"}
{"title": "Tolvai Renit elfelejtette a TV2 ", "body": "\nEgyszerűen kihagyták az egyik megasztárt abból a videóból, amely a TV2 új tehetségkutatóját reklámozza, és a náluk feltűnt, azóta sikeres énekeseket sorol­ja fel. A mellőzött Tolvai Reni, akiről mint­ha megfeledkezett volna a csatorna, amely sztárt csinált belőle. Vagy arról van szó, hogy a slágereit nem tartják elég erősnek a többiekéhez képest? Nem tudni, de tény, a TV2 új tehetségkutatóját, a Star Academy-t beharangozó kisfilmbe az énekesnő nem fért be dacára annak, hogy 2010-ben megnyerte a Megasztárt. „A TV2 fedezte fel őket: Tóth Vera, Molnár Fe­renc Caramel, Rúzsa Magdolna, Tóth Gabi, Gáspár László, Radics Gigi, Ki­rály Viktor, Kállay-Saunders András, Pál Dénes, Fehérvári Gábor Alfréd. Ők a mai napig sztárok. Legyél te a következő! A világ legkülönlegesebb tehetségkutatója Magyarországra érkezett” – harsogja a kisfilm, amely arra hivatott, hogy minél több jelentkezőt csábítson a ha­marosan induló Star Academy-be. A Bors úgy tudja, Reninek rosszul esik, hogy megfeledkezett róla a csatorna, de nem veri nagydobra. – Nem haragszom a TV2-re, továbbra is jó kapcsolatot ápolok a csatornával. Túllépek ezen a sérelmen, valószínűleg véletlenül maradtam ki a filmből – mondta el a Borsnak Reni.  A jelek szerint azonban az énekesnő téved: nem véletlenül, hanem gondos mérlegelés után hagyták ki az új műsor beharangozójából.  „Nagyon sok tehetség került ki a TV2 műsoraiból, így mindenki nem fért bele a Star Academy felhívójába. Olyan éneke­seket válogattunk a kisfilmbe – a teljesség igénye nélkül –, akik maradandót alkottak zenei területen, és a dalaik folyamatosan a slágerlisták élén vannak” – közölte a TV2 sajtóosztá­lya.  Állítólag szó volt arról, hogy az énekesnő kérésére újravágják a kisfilmet, a csatorna azonban nem közölte velünk, valóban így lesz-e. ", "site": "https://www.borsonline.hu/cimke/tolvai-reni"}
{"title": "Három kép arról, mennyire nem szégyenlős Tolvai Reni ", "body": "\nAz énekesnő a csütörtök estét egy divatorientált partin tölti, előtte azonban lelkesen dokumentálta rajongóinak az otthoni készülődést. Nem is rossz technika: hiszen, mint mondják, több szem többet lát - és ha jönnek a lájkok szép számmal, akkor egész biztosan tökéletes az estére kiválasztott szett. Nos, Reni ruhája nem csak tökéletes, de igen merész is. Persze azt eddig is tudtuk, hogy a sztár nem szégyenlős, és követői most is megcsodáltatják nőies idomait.     RENI TOLVAI (@tolvaireni) Ã¡ltal megosztott bejegyzÃ©s ,  2017. MÃ¡j 25., 09:43 PDT Több képen is - biztos, ami biztos:     RENI TOLVAI (@tolvaireni) Ã¡ltal megosztott bejegyzÃ©s ,  2017. MÃ¡j 25., 10:00 PDT És megérkezés után sem lett kevésbé dögös a ruha - és persze Reni:     RENI TOLVAI (@tolvaireni) Ã¡ltal megosztott bejegyzÃ©s ,  2017. MÃ¡j 25., 10:57 PDT ", "site": "https://www.borsonline.hu/cimke/tolvai-reni"}
{"title": "Tolvai Reni végre elárulta, hogy miért dobták félre az esküvő gondolatát - videó ", "body": "Hetedik éve vannak együtt, azt mondják a leánykérésnél van fontosabb dolog is. \nTolvai Reni és Kállay-Saunders András a Megasztár ötödik szériája alatt lettek egy pár, azóta pedig szépen csöndben élik a hétköznapjaikat. Úton útfélen arról faggatják őket, hogy mikor fűzik szorosabbra a kapcsolatukat, hiszen már hét éve vannak együtt. Reni tiszta vizet öntött a pohárba. – Sok álmom és célom van még, még nem gondolkozom olyasmiben, hogy menyasszony szeretnék lenni. Mindent el szeretnék érni ahhoz, hogy úgy érezzek igent mondanék és szeretném ezt a házaséletet elkezdeni. Andris is így van ezzel. Szeretnénk megalapozni az életünket karrier szempontjából. Úgy érzem egy papír nem változtatna semmin most, egy lagzi sem – árulta el a Mokka kamerája előtt az énekesnő, aki hozzátette: Kállay-Saunders-szel a mának élnek, magánéleti tervek nélkül haladnak. ", "site": "https://www.borsonline.hu/cimke/tolvai-reni"}
{"title": "Beyoncétól tanult Tolvai Reni ", "body": "Szerelmével, Kállay- Saunders Andrással utazott egészen Olaszországig az énekesnő, hogy lássa bálványát, Beyoncét fellépni. \nMég mindig nem tértek magukhoz az élménytől, amit Milánóban éltek át. A szerelmespár az amerikai énekesnő, Beyoncé Knowles turnéjának olaszországi állomásán járt. – Életem legnagyszerűbb élménye volt, végig lúdbőröztem. Hihetetlen volt élőben látni őt, aki megtestesít mindent, ami az álmom. Iszonyú sokat tanultam tőle, a legprofibb énekesnő – mondta a világ­sztárról Tolvai Reni, akit Milánóban értünk utol, és még mindig a koncert hatása alatt volt. Párjának ráadásul dupla élményt jelentett Beyoncé show-ja. – Nemcsak az első Beyoncé-koncertem, hanem az első nagy buli életemben, amire megyünk. Furcsa, gondolhatnád, hogy mint énekes biztos egy csomó koncerten voltam, de ez lesz az első – írta Facebook-oldalán Kállay-Saunders, még a koncert előtti izgatottságában. A buli után nem rohantak haza, csütörtökig élvezték az olasz vendégszeretetet. – Mini vakációra szöktünk meg, nagyon jól érezzük magunkat, finomakat eszünk, iszunk, és ami teljesen ámulatba ejt mindkettőnket, hogy végtelenül divatosak az olaszok. Bárhova nézek, mindenki olyan, mintha egy divatlapból lépett volna ki.      ", "site": "https://www.borsonline.hu/cimke/tolvai-reni"}
{"title": "Végtelenül bizarr hajjal jelent meg a Szigeten Tolvai Reni - fotó ", "body": "\nAz énekesnő eddig sem vetette meg az extrémebb dolgokat, ha a külsőről volt szó, és bizony most is kitett magáért. Noha nem tudjuk, mit viselt a Sziget Fesztivál nyitónapján, az biztos, hogy sok szem megakadt rajta - hála különleges hajfonatainak. Nos, hölgyek, ki vállalna be egy hasonlót?         Sziget Fesztival jovunk âð¼âð¼âð¼   RENI TOLVAI (@tolvaireni) Ã¡ltal megosztott bejegyzÃ©s,  2017. Aug 9., 09:20 PDT     RENI TOLVAI (@tolvaireni) Ã¡ltal megosztott bejegyzÃ©s ,  2017. Aug 9., 09:26 PDT ", "site": "https://www.borsonline.hu/cimke/tolvai-reni"}
{"title": "Kállay-Saunders egy ismeretlen lánnyal flörtölt. Vajon tudja Tolvai Reni? ", "body": "<p>A Szigeten bulizott, és kavart egy barna hajú lánnyal Kállay-Saunders András. </p> \nA korábbi megasztáros órákon keresztül fűzött egy csinos barna lányt az egyik VIP-páholyban, telefonszámot is cseréltek, és bejelölték egymást a Facebookon. Állítólag az énekes azt is állította a lánynak, hogy már nincs barátnője – írta a  Blikk . A lap olvasó-riportere szerint, ahogy fogytak az éjszaka folyamán az italok, annál inkább nyilvánvalóvá vált Kállay-Saunders vonzalma a lány iránt. András többször próbálta megpuszini a lányt, de nem járt sikerrel: a hölgy játékosan ellökte magától és visszautasította, de azért élvezte, hogy csapják neki a szelet. Az olvasó, bár nem hallott mindent, azt azért kivette a beszélgetésből, hogy András még azzal is próbálkozott, hogy neki nincs is barátnője, pedig igazából a Megasztár óta együtt él, a verseny másik szereplőjével, Tolvai Renivel. A lap megkereste az énekest, aki máshogy emlékszik. Azt mondta, egy barátja barátnője a lány, akivel nem flörtölt, csak beszélgetett. Egy másik olvasó pedig másra lett figyelmes, András valakivel nagyon összeveszett, „elég indulatos beszélgetés volt”. Az énekes erre egyáltalán nem emlékszik. ", "site": "https://www.borsonline.hu/cimke/tolvai-reni"}
{"title": "Az megvan, hogy Tolvai Reni kutyája saját Insta-oldalt indított? ", "body": "\nNa jó, élünk a gyanúperrel, hogy nem maga Tolvai Luxi kezeli az említett közösségi oldalt, hanem a gazdája, azonban úgy tűnik, hogy az énekesnő úgy érezte: a kis yorki kinőtte a gazdi Insta-oldalát, és kijár neki egy saját. Jelenleg még nincs túl sok követője az extra mini yorkshire terriernek, de ennek talán csak az az oka, hogy ebtársai még nem tanultak meg jól kattintani. Mi mindenesetre kíváncsian várjuk, milyen tartalommal tölti meg oldalát Luxi, Tolvai Reni házikedvence.     Luxi Tolvai ð¶ (@tolvailuxi) Ã¡ltal megosztott bejegyzÃ©s ,  2017. Okt 14., 14:17 PDT ", "site": "https://www.borsonline.hu/cimke/tolvai-reni"}
{"title": "Bíróságon cáfolta Tolvai Reni barátját! ", "body": "<p>Újabb tárgyalási napot tartottak Kállay Saunders verekedési ügyében.</p> \n2013. május 19-én keveredett verekedésbe Kállay Saunders András, aki a vád szerint tettestársával, Ábellel alaposan helyben hagyott egy testvérpárt. Az énekest június végén hallgatta meg a bíróság, ahol egyértelműen kijelentette, ő nem, a barátja rúgta fejbe a földön eszméletlenül fekvő fiút. Ábel akkor tagadta ezt, azt mondta, Saunders rá akarja hárítani a felelősséget. Ma Tolvai Renit is meghallgatták, aki szemtanúja lehetett a verekedésnek. Ő azonban már az első bírói kérdésre meglepő választ adott, hiszen sokadik nekifutásra is azt állította, élettársak Saunders-szel. Kállay júniusban a bíróságon úgy nyilatkozott, Reni nem az élettársa, csak barátnője. Lehet, hogy hat év együttlét után épp a nyáron költöztek össze? A holnapi Borsból ez is kiderül. ", "site": "https://www.borsonline.hu/cimke/tolvai-reni"}
{"title": "Szexi bőrruhában sokkolt Tolvai Reni ", "body": "Sosem állt messze az extremitás az énekesnőtől, de legutóbbi fellépése még rajongóinál is kiverte a biztosítékot. \nEgy bőr nyakörves, fekete felsőben és egy általában bokszolókon látható rövidnadrágban lépett fel legutóbbi koncertjén Tolvai Reni. Az énekesnőt két fél­meztelen, bőrgatyás és bőrszalagokkal díszített, álarcos fiú táncolta körbe a fülledt erotikát árasztó produkcióban. A szexi tánctól és zenétől a közönség álla is leesett, a férfiak csak úgy falták a szemükkel a dögös vörös énekesnőt.  Reni nem akart nyilatkozni a nem mindennapi színpadi show-ról, ő úgy látta, nincs benne semmi rendkívüli. Pedig még a Reni stílusához szokott követőinek is feltűnt, ez valami egészen más, mint amit eddig az énekesnőtől láttak.  Mint a Bors megtudta, a show a Belváros egyik legfelkapottabb szórakozóhelyén volt, Renit fellépőként hívták meg. Pár számot énekelt, a ruháját és a színpadi jelmezeket pedig Kiss Márkkal, az énekesnő állandó stílustanács­adójával álmodták meg. Amúgy Reni sosem idegenkedett az efféle különleges, extrém jelmezektől, de vagánysága kizárólag a színpadra korlátozódik. Azért értetlenkedhettek a képek láttán még a saját rajongói is, mert általában nem így néz ki az énekesnő egy-egy fellépése. Mivel azonban szeret kísérletezni, néha egy-egy ilyen izgalmas elôadás is belefér. Korábban pedig lapunknak is elmondta Reni, hogy imádja provokálni a környezetét a megjelenésével, és rettentően élvezi, ha az aktuális viseletén napokig csámcsog a nagyérdemű.  Teljesen átlátszó ruhája is van Valószínűleg sokan emlékeznek rá, amikor Tolvai Reni a 2012-es Comet zenei díjátadóra olyan ruciban jelent meg, amelynek gyakorlatilag nem volt felsőrésze, mellét csak leheletnyi csipkére erősített strasszok takarták. Egy évvel később azt is vállalta, hogy testre simuló, hófehér ruhában Metzker Vikivel homoerotikus táncot lejtsen egy video­klipben. Egyszer pedig egy mumifi­kálódott macskatetemmel a kezében, halott menyasszonyként pózolt. Tavaly karácsonykor csipkés fehérneműben mutatta meg a testét.  ", "site": "https://www.borsonline.hu/cimke/tolvai-reni"}
{"title": "Megváltoztatta vallomását Tolvai Reni ", "body": "<p>Tanúként hallgatta meg a bíróság Tolvai Renit szerelme, Kállay- Saunders András verekedési ügyében, az énekesnő saját vallomásával is ellentmondásba került. A szakértő nem.</p> \nÚjabb tárgyalási nap, aminek a bulváresszenciáját Tolvai Reni jelenléte adta meg. Kállay-Saunders András verekedési ügyében a sztár barátnője már az adatfelvétel során magyarázkodásra kényszerült. Míg Saunders június végén úgy nyilatkozott a bíróságon, hogy Reni a barátnője, nem az élettársa, az énekesnő most határozottan kijelentette: együtt élnek. Jogilag így akár a vallomást is megtagadhatta volna, de nem tette. Talán már bánja is. Tolvai Renáta is felelevenítette a három évvel ezelőtti estét, de most határozottan állította: párja senkit nem bántott, csak igyekezett a barátjáról leszedegetni a támadóit, akik rátámadtak. – Valaki a földre került, de nem tudnám megmondani, ki volt az. Rúgást én nem láttam. Arra nem emlékszem, hogy maradt-e a földön ott valaki – mondta Reni igazmondási kötelezettség alatt, a bíró kérdésére ráadásul a sértettek felé fordulva kijelentette: nem ismeri fel őket. Később mégis határozottan azt mondta, hogy közülük vezettek ki valakit a szórakozóhelyről, aki bent balhézott. Mindezek után a bíró felolvasta Reni korábbi vallomásait, amelyeket még a nyomozati szakaszban tett. Akkor azt mondta, párja „önvédelemből megütött valakit, de biztosan nem keletkezett sérülése”, „egy fiút a földre vittek és rúgták a fejét. De nem az András és az Ábel, hanem ismeretlenek”. S míg korábban tíz-tizenöt fős tömegről beszélt, most már csak hat-hét verekedőt emlegetett. A bíró felhívta Renáta figyelmét az ellentmondásokra, kérdőre is vonta, az énekesnő azonban nem tudott meggyőző magyarázattal szolgálni. Hasonlóan bizonytalan volt az egyik sértett barátnője is, akinek vi­szont az előző vallomásai összhangban voltak egymással. Azt határozottan kijelentette, a helyszínen elhangzottak alapján tudja, Kállay-Saunders rúgta fejbe szerelmét. A fejbe rúgást lassan tényként kezelhetjük, hiszen a tárgyaláson meghallgatott igazságügyi orvosszakértő is ezt állította. A tárgyalást követően Reni a Borstól tudta meg, hogy párja alig három hónapja azt mondta a bíróságon: nem élnek együtt, csak járnak. – Nem tudom, miért mondta – magyarázta Reni, majd arra fogta, hogy más a lakcímük, és sosem jelentkeznek be egy albérletbe sem hivatalosan. – Hat éve vagyunk együtt. Nincs még gyűrűm, én nem tervezhetem, nem mondhatom neki, hogy vegyél nekem gyűrűt. Ő tudja majd, mikor jön el a pillanat. Én még babát sem tervezek, nem szeretném, és az esküvő­vel ugyanígy vagyunk. Nem tervezünk még ilyeneket – magyarázta kérdésünkre, hogy ha együtt élnek, tervezik-e már az esküvőt, a családalapítást. Kapcsolódó jegyzetünket itt olvashatják. ", "site": "https://www.borsonline.hu/cimke/tolvai-reni"}
{"title": "Hosszú évek után találkozott énekesnő lakótársával Tolvai Reni - fotó ", "body": "Megható pillanat: hosszú évek után nézett ismét egymás szemébe a két énekesnő. \nKözel hat évvel ezelőtt, a Megasztár 5. szériájában ismerte meg egymást Szíj Melinda és Tolvai Reni. Az akkori énekespalánták jó viszonyt ápoltak egymással, annak ellenére, hogy bevallották, olykor adódtak azért súrlódások a Megaházban. Az elmúlt években azonban teljesen más irányt vett az életük, nem keresték egymást. A minap azonban találkoztak, és örömmel idézték fel a régi közös emlékeket. - Nagyon kellemes élmény volt hosszú esztendők után újra találkoznom Tolvai Renivel, akivel meghatódva idéztük vissza az egykori megaházas időket. Előkerült egy régi kedves csoportkép is a megaház lakó egykori bajtársakkal – írta Melinda a közös fotójukhoz. ", "site": "https://www.borsonline.hu/cimke/tolvai-reni"}
{"title": "Tolvai Reni védeni kényszerült szexi karácsonyi posztját - fotó ", "body": "Pikáns képet osztott meg közösségi oldalán az énekesnő. Többen azonnal rátámadtak. \nNem aratott épp osztatlan sikert Tolvai Reni  karácsonyi fotója : a szexi és igencsak kitárulkozó karácsonyfa előtti pózolás többek szerint nem illik a szeretet ünnepéhez. Tény, hogy a szenteste megosztott képet nem feltétlenül tennénk ki a bejgli és a hal mellé az ünnepi asztalra, ugyanakkor azoknak is igazuk van, akik azt mondják: ilyen fehérneműs fotókkal gyakorlatilag bármikor találkozhatunk, ha felmegyünk a Facebookra vagy az Instagramra. \"Boldog karácsonyt ! De igy kirakni közösségi oldalra kitárulkozós melles képet hát nem tudom hova tenni!\" \"Kedves Reni! A karácsony azért több tiszteletet érdemelne!\" \"Hogy jön a melle a karácsonyhoz?!\" - írták, azonban volt pár durvább vélemény is, ami a jó ízlés határán kívül esik, így nem is idéznénk. Reni mindenesetre a poszt után pár órával úgy érezte, magyarázatra szorul a kép, így hosszú kommentet fűzött üdvözletéhez. \"Kövezzetek meg, mert kiraktam egy dekoltázsos fotót karácsonykor, elképesztő pofátlan dolog es hatalmas k**va vagyok emiatt. Csajok, karácsonykor ne viseljetek dekoltázsokat, sem miniszoknyákat, mert kinyírnak a kommentelők! Utálom az álszenteskedést és nem értem, honnan jön ennyi gyűlölet...\" A kommentáradat persze azóta sem apad: volt, aki arra hívta fel Reni figyelmét, hogy nem érdemes dühből posztolni, míg más a dekoltázsos és a fehérneműs kép közti különbséget emlegette - ez ugyanis az utóbbi. \"Ez nem dekoltázsos fotó, hanem egy fehérneműs fénykép. Senki nem szólta volna le a fotódat, ha felveszel egy mellet ízlésesen sejtető szép, testre simuló ünnepi ruhát. De így van, Boldog Karácsonyt mindenkinek és a téma lezárható\" - írta az egyik kommentelő. ", "site": "https://www.borsonline.hu/cimke/tolvai-reni"}
{"title": "Váratlan hírt jelentett be Tolvai Reni: Sorra gratulálnak neki ", "body": "Nagyszerű hírt jelentett be az énekesnő. \nNem titok, hogy az angyali hangú énekesnő különleges vonzalmat táplál a sminkelés iránt: legutóbb például egy olyan  TikTok-trendet próbált ki  videójában, amellyel optikailag dúsíthatóak az ajkak.  Tolvai Reni  nemcsak otthon tevékenykedik,  fellépései előtt is általában saját kezűleg készíti el sminkjét . Mint az jól látható, az énekesnő ebben is elképesztően tehetséges, így  nem csoda, hogy elgondolkodott egy saját sminkkollekció piacra dobásán . Reni most egy kivételes örömhírt közölt követőivel  Instagram-oldalán , amiből nagyon úgy tűnik, hogy  hamarosan érkezik saját kollekciója , hogy az élő bejelentkezésein kívül így is együtt sminkelhessen rajongóival.                 View this post on Instagram                         TR (@tolvaireni) Ã¡ltal megosztott bejegyzÃ©s A gratulációk és a türelmetlen kommentek egyre csak özönlenek, amire válaszul Reni újabb részletet árult el a projektről: Köszönöm a támogatást, megígérem, imádni fogjátok! – írta fotója alatt az énekesnő. ", "site": "https://www.borsonline.hu/cimke/tolvai-reni"}
{"title": "Gyászol a magyar TV2: súlyos halálhír rendítette meg ma a sztárokat ", "body": "Pótolhatatlan veszteség. \nAhogyan az imént megírtuk , Tolvai Reni insta-oldalán szomorú hírről szereztünk tudomást: egy nagyon fiatal és csinos,  Reni  nevű hölgy elhunyt. Már önmagában az is szörnyű veszteség, hogy egy ilyen fiatal szépségtől örök búcsút kell venni, a Bors azonban most kiderítette, ki az elhunyt személy.  Szabó Renáta  sokoldalú tehetség volt, folyamatosan kapott megbízásokat a TV2-től és sok magyar sztártól.   A fodrászként és stylistként dolgozó hölggyel nagyon szerettek a hazai sztárok együtt dolgozni, de még külföldön is jelentős sikereket ért el.  Marics Petivel és Radics Gigivel is együtt dolgozott, ő volt a sztárok fodrásza:                  A bejegyzés megtekintése az Instagramon                         RENATA SZABO (@reniszabo) által megosztott bejegyzés   A Next Top Model Hungaryben is dolgozott, valamint a Sztárban sztár 2023-as évadában is fodrászkodott:                  A bejegyzés megtekintése az Instagramon                         RENATA SZABO (@reniszabo) által megosztott bejegyzés   Valkusz Milán is ismerte:                  A bejegyzés megtekintése az Instagramon                         RENATA SZABO (@reniszabo) által megosztott bejegyzés   Sőt olyan világsztárok frizuráját is csinálta, mint Plácido Domingo:                  A bejegyzés megtekintése az Instagramon                         RENATA SZABO (@reniszabo) által megosztott bejegyzés   S  ahogy már megírtuk , Tolvai Reni is fájdalmasan gyászol:                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "Így búcsúzott a Sztárban sztár leszek! tehetségétől Tolvai Reni ", "body": "Az énekesnőt is megrázta a fiatal lány tragikus halála. \nKétségtelen, hogy  az egész országot megrázta  a péntek délután érkezett hír: egy tragikus autóbalesetben hajnalban elhunyt a Sztárban sztár leszek! színpadán feltűnt, mindössze 16 éves Csontos Karina.  A fiatal tehetség halála különösképp megérintette Tolvai Renit, hiszen Karina épp az ő dalával, a Hagylak mennivel vette le a lábáról mind a műsor mestereit, mind a tévénézőket. Reni Facebook-oldalán búcsúzott a kamaszlánytól, őszinte részvétét küldve a gyászoló családnak. Istenem ðð¼ðð¼ðð¼ð¥ºð¥ºÅszinte rÃ©szvÃ©tem a csalÃ¡dnak ðhttps://tv2play.hu/sztarban_sztar_leszek/csontos_karina_hagylak_menni_3_valogato Posted by  Tolvai Reni  on  Friday, October 15, 2021 ", "site": "https://www.borsonline.hu/cimke/tolvai-reni"}
{"title": "\"Sok a seb és sok a tüske\" - elhunyt édesapjának üzent Tolvai Reni ", "body": "Az énekesnőt sok sérelem érte az elmúlt időszakban, de tudja, küzdeni kell! \nÚj Reni  című dalából posztolt egy részletet  Instagramon  Tolvai Reni . A dalról korábban azt nyilatkozta az énekesnő, hogy ez összegzi azt, ami az elmúlt  pár évben történt vele  és azért is foglal el különleges helyet a szívében, mert édesapjának is szól odafent. Kérdezik hova tűntem Rúgtak de én tűrtem Sok a seb és sok a tüske Most lesz apu büszke - énekli az énekesnő, aki sokak tetszését elnyerte a dallal, de akadnak olyanok is, akik  Youtube-on fejtették ki , hogy nincsenek elragadtatva a daltól.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés   Nem rossz, de semmi extra. Nekem főleg arról szól, hogy Reni mindig milyen fullosan néz ki. Kicsit olyan mint egy viaszbábu. Tökéletes haj, smink, minden. Minden fotóján tökéletesen beállított, semmi természetesség. - írta egy kommentelő.   ", "site": "https://www.borsonline.hu/cimke/tolvai-reni"}
{"title": "Elállt a szavunk: Tolvai Reni feszülős bőrruhában ringatja a csípőjét a kamerának – videó ", "body": "Ráadásul egy nagyszerű hírt is hozott mára. \nTolvai Reni  rengeteget tesz  tökéletes külsejéért , ezért nem csoda, hogy időről időre büszkén mutatja meg gyönyörű alakját. Az énekesnő legfrissebb Instagram-posztjában egy rövid videót láthatunk, amelyen  egy brutálisan szexi, szegecses bőrbodyban ringatja a csípőjét a tükör előtt. Sőt, Reni még egy jó hírt is hozott a ma estével kapcsolatban. Mint írja, ma este a  Dancing with the Stars  színpadán az ő hangját is hallhatják a nézők, azt azonban egyelőre titokban szeretné tartani, pontosan melyik párnak fog énekelni.                 A bejegyzÃ©s megtekintÃ©se az Instagramon                         TR (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "Most adtak ki rendkívüli közleményt: rovarirtó kerülhetett ebbe a Tescós termékbe, nehogy megedd! ", "body": "A Nébih egy fotót is megosztott a termékről.  \nRovarirtószer  lehetséges jelenléte miatt fehérbabot hívott vissza a forgalomból a Tesco-Global Zrt.  - közölte a Nemzeti Élelmiszerlánc-biztonsági Hivatal (Nébih) kedden az MTI-vel. Fotó: borsonline A visszahívás az 500 grammos kiszerelésű, Tesco fehérbab elnevezésű, 2025. szeptember 26-i minőségmegőrzési idejű termékre vonatkozik.   A  Nébih  kéri a vásárlókat, hogy a terméket ne fogyasszák el.  Az érintett árucikk bármelyik  Tesco  üzletbe visszavihető, árát blokk nélkül is visszatérítik. Ha te is vettél ilyet, nehogy megedd! Fotó: Nébih     ", "site": "https://www.borsonline.hu/cimke/veszely"}
{"title": "Figyelmeztet a szakértő: ezt nem szabad tenni fogmosás közben ", "body": " Jobb, ha erről mihamarabb leszoksz.  Fogorvos leplezte le, mivel követjük el a legnagyobb hibát fogápolás során. \nEgy szakértő megosztotta, hogyan lehet megakadályozni, hogy a szájvíz elszínezze a fogakat, és mikor a legjobb gargalizálni, mivel kiderült, hogy  a közhiedelemmel ellentétben  fogmosáskor  nem szabad szájvizet használni. Ezt mindenképpen kerüld fogmosáskor Fotó: Unsplash.com   Caitlin Miller  fogápolási szakértő elmagyarázta, hogy a szájvíznek általában alacsonyabb a fluoridkoncentrációja, mint a fogkrémnek.  Így valószínűleg felhígítja a szájban lévő fluoridkoncentrációt, ha közvetlenül fogmosás után szájvizet használsz . A szájvizet a fogmosást követően legalább 30 percig szabad alkalmazni, mivel az kiöblítheti a fogkrémből visszamaradt jótékony fluoridot. A nap bármely másik pontján történő használata sokkal előnyösebb – fejtette ki a szakember. Hasonlóképpen, legalább 30 percet kell várni, mielőtt bármilyen klórhexidint tartalmazó szájöblítőt használnálsz, mivel Caitlin Miller szerint ez foltosodást okozhat a fogakban. − A legjobb, ha este ezt használod utoljára, mivel általában nyolc óra telik el, amikor újra eszel vagy iszol –  tanácsolta a szakértő, aki hozzátette, hogy nem kell teljesen óvakodni a szájvíztől, mivel annak rengeteg előnye van. Az antiszeptikus szájvízzel való öblítés segíthet megtisztítani az érintett területet és csökkentheti az ínygyulladást. Az ínyproblémákra alkalmas szájvíz használata a bölcsességfoggal kapcsolatos problémákkal küzdők számára is előnyös. A szájvíz segíthet csökkenteni a káros baktériumok felhalmozódását, amelyek károsíthatják a fogakat és az ínyt, és egész nap frissíti a leheletet. Caitlin Miller hozzátette: ha véletlenül olyan helyzetbe kerülsz, hogy nem tudsz fogat mosni, akkor jól jöhet, ha van nálad szájvíz, amely ugyanúgy segít elpusztítani a lepedékeket, mint a fogmosás – írja a  Mirror .   ", "site": "https://www.borsonline.hu/cimke/veszely"}
{"title": "„Késsel és fegyverrel fenyegetőzött” – kommandósok szálltak meg egy óbudai társasházat, rettegnek az ott lakók ", "body": "A lakók évek óta rettegnek egy mentális problémákkal küzdő asszonytól egy óbudai panelben, ám most végleg betelt náluk a pohár. Volt már, hogy kommandósok lepték el társasházat, amikor a nő késsel, illetve fegyverrel felszerelkezve életveszélyesen fenyegette a többieket. \nHosszú évek óta  komoly problémával néznek szembe egy óbudai társasház lakói, ugyanis a lakóközösség egyik tagja rettegésben tartja őket . A középkorú nő gyakran  a lépcsőházban megbújva vár, mit sem sejtő áldozataira , majd váratlanul rájuk támad. Egy ott élő édesapa Attila azért kereste meg lapunkat, mert  legutóbb 14 éves lányát érte inzultus .  Leila az incidens óta retteg egyedül közlekedni a lépcsőházban.  Az aggódó édesapától azt is megtudtuk félelmük egyáltalán nem alaptalan, ugyanis  már több alkalommal a bűnügyi bevetés (kommandó) kapcsolta le az asszonyt, aki  fegyverrel és késsel  fenyegette az ott lakókat. Már többször intézkedett az óbudai társasházban a rendőrség (kommandó) a nővel szemben Fotó: olvasói Késekkel a táskájában a lépcsőházban ólálkodik az a nő, aki ellen most fellázadt egy óbudai társasház lakóközössége.  Az asszony  ámokfutása  évek óta tart, ám a lakóközösségnek most végleg elfogyott a türelme. Évek óta fennálló probléma, hogy egy mentálisan zavart nő a lépcsőházban megbújva vadászik az itt élőkre. Van, hogy az agressziója csak verbális, de több alkalommal előfordult, hogy itt lakókat életveszélyesen megfenyegetett  – magyarázza lapunknak Attila, aki  azért állt ki a nyilvánosság elé, mert legutóbb kamasz lányába kötött bele a középkorú nő . A 14 éves Leila  csak a lélekjelenlétének köszönheti, hogy megúszta a nővel való találkozást , ugyanis az  támadólag indult meg felé . Attila félti a családját a nőtől, akire már a kommandó is többször lecsapott Fotó: olvasói A lányom épp edzésről jött haza, ez a nő pedig egy oszlop mögött megbújva várta és meg is szólította. A lányom illendően válaszolt, ám a nő fenyegetőzni kezdett és támadó fellépéssel megindult felé  – részletezi Attila, aki szerint Leila annak köszönheti testi épségét, hogy fürge, így  azonnal be tudott pattanni a liftbe, amivel elmenekült . Attila belegondolni sem mer mi történhetett volna, ha elkapja a lányát, ugyanis mára már köztudott, hogy  a veszélyes nő  késsel  a táskájában jár-kel . Az édesapa azért is nyugtalan, mert Ausztriában dolgozik masszőrként, ahonnan csak hétvégékre látogat haza. Így  esélye sincs arra, hogy megvédje családját egy esetleges újabb inzultus során. A középkorú nő, akire több esetben a kommandó is lecsapott, rendezett külsejű Fotó: olvasói Kivonult a kommandó Attila szerint a rendőrség már több esetben intézkedett a középkorú nővel szemben, ugyanis előfordult már az is, hogy  életveszélyt okozó eszközökkel halálosan megfenyegette a lakóközösség tagjait . Előfordult már, hogy késsel és fegyverrel a kezében fenyegetőzött. Tavaly egy családot szólított meg, majd a szemük láttára megtöltött egy fegyvert  – emlékezik vissza Attila, aki azt is elárulja, ekkor  a bűnügyi bevetés egysége is kivonult és rátörték az ajtót . Az is előfordult már, hogy az ámokfutó nő késsel való fenyegetőzés után elbarikádozta magát, így  a tűzoltók segítették a rajtaütést emelőkosaras daruval . Bő egy hete megint késsel fenyegetett meg egy férfit, így tudtommal jelenleg is eljárás folyik ellene  – magyarázta lapunknak Attila, aki a közösség többi tagjával együtt leginkább a lakóházban élő gyerekek biztonságáért aggódik, illetve attól tartanak, az egész lakóházra nézve kezd majd veszélyes akcióba. Attila szerint  többször előfordult már, hogy tüzet gyújtott a ház előtt, így joggal retteg a lakóközösség, hiszen a nő tettei teljesen kiszámíthatatlanok . Az oszlopok mögött megbújva várja védtelen áldozatait Fotó: olvasói Fellázadt ellene a közösség Az asszonyról egyébként az is kiderült, hogy egyedül él, ugyanis mentális problémái miatt  elvették tőle a gyerekeit, a párja pedig elhagyta . A nő egyébként rendezett külsejű, nem látszik, hogy veszélyes lenne. Szerintem az nem normális, hogy a szülőknek kísérgetniük kell a kamasz gyerekeiket a lépcsőházban. Tarthatatlan az az állapot, hogy mindannyian rettegésben élünk  – zárta lapunknak Attila, aki  megoldást vár a lakóközösség problémájára . Természetesen lapunk a Budapesti Rendőr-főkapitányságot is megkereste, akik az esettel kapcsolatban a következőt közölték: \"A rendőrök 2024. október 15-én 17 óra 20 perc körül bejelentés alapján mentek ki egy Budapest III. kerület, Szőlő utcai társasházhoz, ahol egy középkorú nő egy férfival szóváltásba keveredett. A rendőrök a helyszínen megállapították, hogy a felek között dulakodás is kialakult, melynek során a férfit a nő egy alkalommal megrúgta és megkarmolta, valamint egy bicskával fenyegette, de azzal sérülést nem okozott. A dulakodás során a férfi könnyű sérüléseket szenvedett.  A rendőrök a nőt előállították a BRFK III. Kerületi Rendőrkapitányságra és felfegyverkezve elkövetett garázdaság bűntett gyanúja miatt gyanúsítottként hallgatták ki.\"   ", "site": "https://www.borsonline.hu/cimke/veszely"}
{"title": "Tolvai Reni lufikkal jelentette be, özönlenek a jókívánságok ", "body": "Tolvai Reni csak úgy kicsattan a boldogságtól. \nTolvai Reni  hazánk egyik legtehetségesebb énekesnője, aki nem csupán a fantasztikus hangjával képes felhívni magára az emberek figyelmét, hanem a lélegzetelállító szépségével is. A csinos híresség valószínűleg pontosan tudja, hogy sokan az ellenállhatatlan vonzereje miatt követik őt, így  rendszeresen rak ki magáról vadító képeket . Tolvai Reni 33 éves lett / Fotó: Végh István Tolvai Reni  most nem bevállalós fotókkal jelentkezett az Instagram oldalán, hanem valami jóval személyesebbel, ugyanis két hatalmas lufival tudatta a követőivel, hogy  ez bizony egy különleges nap az életében  – sőt, azt is mondhatjuk, hogy bizonyos szempontból ma elért egy igencsak jelentős mérföldkőhöz: Tolvai Reni 33 éves lett, ma van a születésnapja. Az  énekesnő  a poszt alapján a lufik mellett egyebek között csokoládéba mártott eperrel ünnepelt, a kommentszekcióban pedig  csak úgy záporoztak a jókívánságok, gratulációk , rengetegen felköszöntötték az álomszép sztárt, aki természetesen a legújabb képén is kifogástalanul néz ki – itt lehet megtekinteni a posztját:                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "Tolvai Reni lebukott: Így néz ki, amikor nem veszi a kamera – videó ", "body": "Tolvai Reni megmutatta, hogy néz ki a hétköznapokban. \nEgy népszerű sminkmárkával készített közös kollekciót  Tolvai Reni , aki nemrég elárulta követőinek: fellépései előtt szinte mindig  ő maga készíti el  látványos sminkjét. Mivel az énekesnő ebben is elképesztően tehetséges, gyakran posztol közösségi oldalára olyan videókat, ahol készülődését követhetik figyelemmel a kíváncsi szemek.                 A bejegyzÃ©s megtekintÃ©se az Instagramon                         TR (@tolvaireni) Ã¡ltal megosztott bejegyzÃ©s Reni ezúttal egy visszafogott, tízperces kreációt osztott meg követőivel. Mint írja, így néz ki, ha épp nem a képernyőn mutatkozik. – Legtöbbször nagy sminkeket láthattok tőlem a színpad, fotózások, forgatások miatt, viszont a hétköznapokban én sem szánok több mint 10-15 percet erre. – Ebben a videóban megmutatom, hogyan készülök el, ha rohannom kell de megis jól szeretnek kinézni egész nap. – olvasható az énekesnő posztja alatt. ", "site": "https://www.borsonline.hu/cimke/tolvai-reni"}
{"title": "Nánási Pál maszkjától hónapokig rémálmunk lesz! fotók ", "body": "Elképesztő jelmezekbe bújtak a hazai és külföldi sztárok. \nAmerikában nagy hagyománya van a halloweennek, október 31-én a gyerekek és a felnőttek különböző vicces vagy félelmetes maskarába öltöznek. Itthon is egyre többen tartják ezt az ünnepet, és valóságos verseny kerekedik a rémisztő, szexi vagy éppen vicces jelmezek között. Lássuk, a hazai sztárvilágból ki milyen jelmezbe bújt a hétvégén! Ördög Nóra és Nánási Pál                 View this post on Instagram                         A post shared by NÃ¡nÃ¡si PÃ¡l (@palnanasi) Metzker Viki                  View this post on Instagram                         A post shared by â­ââââ¯ ð ð ðð§ð­ððð¥ ð©ððð§ð¢ð¥ððð â°ââââ® (@djviktoriametzker) Molnár Andrea                 View this post on Instagram                         A post shared by ï¼¡ï½ï½ï½ï½ï½ ï¼­ï½ï½ï½ï½ï½ (@molnarandi12) Kulcsár Edina                 View this post on Instagram                         A post shared by SzaboÌ-KulcsaÌr Edina ð°ð»â¤ï¸ (@edinakulcsar_official) Singh Viki                  View this post on Instagram                         A post shared by ð®ð¾ððð½ ð±ð¾ðð¾ (@singhvikiofficial) Tolvai Reni                 View this post on Instagram                         A post shared by TR (@tolvaireni) ", "site": "https://www.borsonline.hu/cimke/tolvai-reni"}
{"title": "Ágyból szelfizett Tolvai Reni, se smink, se ruha nem volt rajta – fotó ", "body": "Tolvai Reni gyermekkora óta imád sminkelni, nem is titkolja, hogy még a bevásárolni sem megy le tökéletes make up nélkül. Ezért is lepte meg követőit, hogy kivételesen természetes valójában mutatta meg magát. \nTolvai Reni  mindig is szerette a sminkelést, szenvedélyévé is vált. Olyan szinten, hogy  már régóta nem kér segítséget koncertek, nagy party-k előtt, tisztában van vele, mi áll jól neki. Otthon egy egész boltnyi sminkfelszerelést tart, sőt, nagy örömére már egy nagy márkánál saját kollekciója is van.  Az utcára sem lép ki festetlenül , igaz, aludni azért ő sem full make up-ban szokott. Meg is lepte rajongóit új posztjával, ahol ébredés után, natúr szépségében látható.                  View this post on Instagram                         A post shared by TR (@tolvaireni) ", "site": "https://www.borsonline.hu/cimke/tolvai-reni"}
{"title": "Múlt és jelen: ennyit változott Tolvai Reni ", "body": "Az énekesnő egy évekkel korábbi fotót vetett össze egy friss felvétellel: rajongói szerint mindig is csodaszép volt. \nSokak kedvenc énekesnője,   Tolvai  Reni,   a dalai mellett formabontó megjelenéséről és kimondottan pikáns fotóiról is ismert,  amelyekkel rendszeresen meglepi rajongóit a közösségi oldalán, ám ez nem volt mindig így. Az  énekesnő  - aki nemrég azt ígérte, hamarosan megosztja  legújabb albuma megjelenési  dátumát - nemrég egy régebbi felvételt mutatott meg az  Instagram-oldalán,  amely valamikor a húszas éveiben készült róla: ekkoriban még jóval visszafogottabb stílus jellemezte őt, mint amilyen manapság. Tolvai Reni / Fotó: YouTube Húszas éveimben / Harmincas éveimben - írta kísérőszöveg gyanánt a posztban Reni.  Követői persze rögtön elárasztották kommentjeikkel a bejegyzést: rengeteg pozitív visszajelzés, és dicséret is érkezett. Igaz az állítás, a 30-as éveinkben éljük meg igazán a nőiességünk  - jegyezte meg az egyik rajongó, aki ezek szerint úgy véli, Tolvai Reni mostanában sokkal érzékibb és nőiesebb, mint fiatalabb korában. Akkor is szép voltál és most is - tette hozzá egy másik rajongó, ezzel a véleménnyel pedig nem volt egyedül:  többen is úgy vélték, a Megasztár egykori felfedezettje mindig is gyönyörű volt. A sok kedves bók és megjegyzés mellett azonban ezúttal is felbukkant egy éles nyelvű kritikus, aki nem éppen hízelgő kommentet tett közzé. 20 évesen dundibb voltál, és legalább nem mutogattad állandóan a tested! Nyugodt lehetsz, csak a férfiak kíváncsiak rá! - szúrt oda hozzászólásában az illető.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Tolvai Reni egyenesen a kamerába tolta a hatalmas mellét - Videó ", "body": "Nem fogta vissza magát a szülinapos énekesnő.  \nMint arról korábban a Bors is beszámolt, noha múlt vasárnap  töltötte be a 33-at,  Instagram-oldala tanúsága szerint csak most ünnepelte meg eme jeles napot Tolvai Reni. Az énekesnő egy áttetsző, formás kebleit láttatni engedő felsőben koccintott barátai társaságában. Valószínűleg a buliban fergeteges volt a hangulat, ugyanis Reni egyre másra pakolta fel a friss posztokat, amik kivétel nélkül szexi ruhájára és felfokozott hangulatára fokuszálnak. A legfrissebb, már színes tartalom, egy rövid videó volt, amiben  Reni szó szerint a lehető legközelebbről mutatta meg csodás keblét.  Az énekesnő ezzel a tartalommal mondott egyébként köszönetet Kiss Márknak és a fodrászának, hogy segítették királynővé varázsolni a születésnapján.                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés   - Gyönyörű nő vagy - Nagyon szép vagy - írták rajongói.   ", "site": "https://www.borsonline.hu/cimke/tolvai-reni"}
{"title": "\"Úristen, ki ez a lány?\" – megmutatta tökéletes melleit a szülinapos Tolvai Reni ", "body": "Igazán forró felvételt kaptak ajándékba a rajongók. \nNoha múlt vasárnap  töltötte be a 33-at , Instagram-oldala tanúsága szerint csak most ünnepelte meg eme jeles napot Tolvai Reni, aki rajongói legnagyobb örömére pár fotót is megosztott a buliról. Ezekből kiderült:  az énekesnő egy áttetsző, formás kebleit láttatni engedő felsőben koccintott barátai társaságában.                 View this post on Instagram                         A post shared by TOLVAI RENI (@tolvaireni) \n – Gyönyörű vagy, Reni! – Úristen, ki ez a lány? – Annyira igazán gyönyörű nő vagy  – írták rajongói, emellett természetesen sokan fel is köszöntötték őt. ", "site": "https://www.borsonline.hu/cimke/tolvai-reni"}
{"title": "Elszabadultak Tolvai Reni mellei, szinte semmit sem takar a fürdőruha ", "body": "Az énekesnő forró képpel nyomja fel még jobban a nyári hőmérsékletet. \nTolvai Reni nem győzi megosztani a  nyaralós-bikinis fotókat  magáról. Így tett most is, még jobban felforrósítva a nyári hőséget. Az énekesnő szereti mutogatni formás testét, a rajongók pedig hasonló örömmel várják az újabb és újabb bejegyzéseket – mint amilyen ez is:                  View this post on Instagram                         A post shared by TR (@tolvaireni) ", "site": "https://www.borsonline.hu/cimke/tolvai-reni"}
{"title": "Tökéletest test, angyali arc: múzsává lettek a magyar celebnők ", "body": "Zimány Linda például Murillo Angyali üdvözletének egyik alakjaként is megállná a helyét, ha a fotómodellszakma már nem jön majd be neki. \nEgészen különleges látásmóddal áldott meg a sors egy modern magyar képzőművészt, Szalánci Évát, aki az évszázadokkal ez­előtt élt, neves festők vásznán hí­ressé vált nők helyére a mai kor ismert asszonyait teszi, így hoz­va létre ezeket a meg­döb­ben­tő képeket. Nem egyszerű feladat megtalálni azokat a fotókat, amiken a celeblányok és -fi­úk pont úgy néznek vagy mo­solyognak, mint a festmények szereplői. A hobbifotós sokszor napokig keresgél az interneten, mire megtalálja a tökéletes ce­lebfotófestmény-párost, amit aztán pólókra is nyomtat. Mihalik enikő palvin barbara Mindketten gyönyörűek, tökéletes a testük, a mai kor szépségideáljai, nem is csoda, hogy Mihalik Enikő és Palvin Barbi tündöklését is William-Adolphe Bouguereau Vénusz születéséhez hasonlította a képzőművész. zimány linda Zimány Linda Murillo Angyali üdvözletének egyik alakjaként is megállná a helyét, ha a fotómodellszakma már nem jön majd be neki. aleska Vénusz születését több festő is vászonra álmodta, Botticellinél akár Sáfrány Emese Aleska is lehetett volna a modell, akiről a korai reneszánsz festő álom- szép képét megfestette. byealex ByeAlex, az X-Faktor mentora Murillo spanyol barokk festő Fiú egy kosár gyümölccsel című képén elevenedik meg. Kasza tibi Kasza Tibibe Murillo önarcképét látta bele Szalánczi Éva, a hasonlóság megdöbbentő. Mádai vivien tolvai reni szabó dóri Jan Vermeer Rembrandt mellett a holland aranykor másik legnagyobb festője volt, leghíresebb képe a Leány gyöngy fülbevalóval. Éva kedvenc képe ez, ugyanis Szabó Dóri, Mádai Vivien és még Tolvai Reni is kapott egy ilyen képet magáról. Mindhárman lepipálják Scarlett Johanssont, aki az ugyanilyen című filmben játszotta a festő múzsáját. ", "site": "https://www.borsonline.hu/cimke/tolvai-reni"}
{"title": "A szürke 50 árnyalata: így fest szexi, bőrszerkós dominaként Tolvai Reni – fotók ", "body": "Amióta megszabadult súlyfeleslegétől, Tolvai Reni egyre bevállalósabb fotókkal halmozza el rajongóit. Most megmutatta, hogy festene dominaként. \nFantasztikus átváltozáson ment keresztül Tolvai Reni, aki 15 kilóval könnyebben kezdte meg a 2021-es évet. Az énekesnő életmód-változtatásának köszönheti bombázó alakját, amit  előszeretettel meg is mutat  követőinek. Most egy olyan lapozgatós Insta-poszttal lepte meg rajongóit, ami hozzászólások tanúsága alapján sokak fantáziáját indította be.                  View this post on Instagram                         A post shared by TR (@tolvaireni) ", "site": "https://www.borsonline.hu/cimke/tolvai-reni"}
{"title": "Tolvai Renit pánikrohamok gyötrik ", "body": "A sztárok körében egyre gyakoribb jelenség a pánikroham. Szulák Andrea, Tóth Andi után most Tolvai Reni is bevallotta betegségét. \nSzámtalan félelmünk mellett a mai kor legrettegettebb mumusa az ismeretlentől való szorongás, ami sokaknál pánikroham formájában tör felszínre. A megmagyarázhatatlan jelenség egyik újabb áldozata Tolvai Reni, akitôl az egyik rajongója kérdez­te meg az Instagramon, hogy volt-e már pánikrohama. Erre az énekesnő elszomorító választ adott nyilvános oldalán: volt sajnos párszor, borzalmas.  Bizony, a magas pulzussal, fejfájással, szédüléssel, szorongással és halálfélelemmel is járó állapot egyre több ember életét keseríti meg, ahogy a hírek szerint Reniét is, aki a Bors megkeresését elutasította, mondván, nem akar részletesen beszélni az őt gyötrő démonokról. Ám nem csak Reni a pánikbetegség egyetlen áldozata, nemrégiben Tóth Andi mesélt arról lapunknak, hogy bizony fiatal kora ellenére komoly szorongásos rohamokkal kezelték.  – Öt évvel ezelőtt, tizenöt évesen egyedül költöztem Erdélyből Budapestre. Egyetlen ember sem volt mellettem, akiben bízhattam volna. Rengetegen ki­használtak, átvertek, szóval mély nyomot hagyott bennem a tehetségkutató és az azt követő időszak. A műsor után két évig pszichológushoz jártam, mert állandó pá­nikrohamok gyötörtek – mesélte februárban a Borsnak Andi.  Szulák Andrea számára sem volt ismeretlen a szorongás, ami édesanyja elvesztésekor halmozottan tört rá. Ám ami ennél is meglepőbb volt, hogy az énekesnô véleménye szerint  néhai barátnőjét, a legendás Cserháti Zsuzsát is pánikbetegség gyötörte.  – A reflektorfényben élés nem feltétlenül okoz pánikbetegséget, de egy komoly rizikófaktor olyan stresszhelyzetek kialakulására, mint a rajongók túlzott szeretete vagy épp ellenkezőleg a rosszindulatú támadások, amivel nem tud megküzdeni a sztár. Sokak számára a színpad eszköz, ahol hasznosnak érezhetik magukat, szerethetőnek tartják magukat. S mivel meg akarják tartani ezt az érzést, és nem akarnak eltűnni a süllyesztőben, szintén feszültség alakulhat ki bennük, mivel a színpad és a sztárság kiszolgáltatottjává válnak – mesélte Makai Gábor klinikai szakpszichológus. ", "site": "https://www.borsonline.hu/cimke/tolvai-reni"}
{"title": "Elege van: Tolvai Reni keményen beszólt a követőinek ", "body": "A csinos énekesnő sokszor mutatja meg magát lenge öltözékben. Most tisztázta, miért teszi. \nTolvai Reni közösségi oldalain  gyakran látni szexi fotókat  és videókat, melyekre természetesen azonnal felfigyelnek a férfiak, és nem is hagyják szó nélkül.                  View this post on Instagram                         A post shared by TR (@tolvaireni) Az utóbbi időben azonban valószínűleg egyesek túl messzire mentek, ugyanis az énekesnő kemény szavakkal tette helyre bizonyos \"habzó szájú\" követőit egy Insta-sztoriban, egyuttal azt is tisztázta, miért mutogatja magát annyit az interneten. A célom ezekkel a storykkal nem az, hogy tele legyen a DM-em habzó szájú tinikkel és bácsikkal.   Hanem azt akarom mutatni, hogy egy atom béna testből és nem szerencsés genetikával is ki tudod hozni a magadhoz képest legjobb formádat –  szúrt oda Reni keményen. ", "site": "https://www.borsonline.hu/cimke/tolvai-reni"}
{"title": "Tolvai Reni dívaként pózol szerelme mellett ", "body": "Ritkán látott fotót osztott meg az énekesnő: Kállay-Saunders András mellett mutatkozik. \nRitka pillanat, amikor Tolvai Reni és Kállay-Saunders András közös képet posztol a közösségi oldalán, a pár ugyanis a sztárok sorából jócskán kilógva, kiváltképp óvják a magánéletüket. Közös fotó rendre csak az évi egy-két nyaralásukról szokott kikerülni, ezen túl, csak közös dal vagy fellépés kapcsán mosolyognak egymás társaságában.                  A bejegyzÃ©s megtekintÃ©se az Instagramon                         TOLVAI RENI (@tolvaireni) Ã¡ltal megosztott bejegyzÃ©s ,  Okt 10., 2019, idÅpont: 1:26 (PDT idÅzÃ³na szerint) A fiatalok „talpig díszben” pózolnak egy eseményen, Reni akár egy díva: olyan elegáns és kimért a képen a rajongói szerint. Ugyan a közel tíz éve tartó szerelem alatt időszakosan felröppentek olyan hírek, hogy vége a mega-románcnak, de ők mindig rácáfoltak erre.  ", "site": "https://www.borsonline.hu/cimke/tolvai-reni"}
{"title": "Tolvai Renit intim kérdésekkel bombázzák a taxisok, így védekezik ez ellen ", "body": "Tolvai Reni megelégelte, hogy intim kérdéseket kap a taxisoktól. Már megtanulta kezelni ezt a helyzetet: sokszor úgy menti magát, hogy letagadja, hogy ő az ismert énekesnő. \nTolvai Renit  2009-ben, a  Megasztár 5.  szériájában ismerte meg az ország. A szende nagyváradi lányból mára szexi bombázó lett, s mint ilyen, gyakran kap kéretlen,  már-már intim kérdéseket váratlan szituációkban. Tolvai Reni intim kérdéseket kap idegenektől. Bevált praktikával hárítja ezeket Fotó: Facebook Intim kérdésekkel bombázzák Az énekesnő a  Szerencsekerék  csütörtök esti adásában vallott arról, hogy mi az, ami ki tudja akasztani, s azt is, hogy hogyan védekezik ez ellen. – Vannak konfliktusaim a taxisokkal. Mindegyikkel. Ha egyedül utazom, és ez elég sokszor történik, akkor olyan sok kérdést kapok, ami engem már nagyon-nagyon idegesít. Nem akarom, hogy ne beszélgessünk, mert a taxisok nem beszélgetnek senkivel egész nap, csak az utasokkal.  Én szeretek beszélgetni, de ne az legyen, hogy: »Itt laksz, ahol felvettelek?«, »Ahová megyünk ott mi lesz?« Ez engem nagyon zavar. Azt szoktam mondani, hogy ne haragudjon, de ez egy intim kérdés volt. És akkor kuss van végig  – zárta rövidre a 32 éves  énekesnő , akit természetesen nem csak taxisok ismernek fel. Letagadja a kilétét Reni A  szexi dívaként  tündöklő egykori megasztáros nem rajong érte, ha idegenek megszólítják, erre pedig egy kis trükköt talált ki. – Ilyenkor azt szoktam mondani, hogy: nem én vagyok Tolvai Reni, de sokan mondják, hogy hasonlítok rá.  Erre azt szokták válaszolni, hogy: »igen, amúgy ő magasabb, meg teltebb is. De te szebb vagy«  – idézte fel nevetve az énekesnő, aki hosszú idő után új lemezzel rukkolt elő.                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés   Szünet után tért vissza Tolvai Reni nemrég a közösségi oldalán vallott a visszavonulásáról és visszatérésről: −  Szükségem volt arra, hogy eltávolodjak a zenétől, hogy újra megszeressem. Át kellett gondolnom, hogy ki vagyok, és mi az, amit mondani szeretnék a zenémmel, és hogy ezt milyen stílusban szeretném képviselni. Össze kellett gyűjtenem az érzelmeim, történeteim egy füzetben, hogy ezekből majd album szülessen.  Kiadhattam volna dalokat, amik nem szólnak semmiről, csak hogy köztudatban maradjon a nevem, viszont nem lehet átverni a közönséget, egyből megérzitek, ha valami real vagy csak meló  −  fogalmazott  az énekesnő.   ", "site": "https://www.borsonline.hu/cimke/tolvai-reni"}
{"title": "Kínos félreértés: Tolvai Renit dicsérték, de nem ő volt a képen ", "body": "Lehet erősebb szemüveg kellene az énekesnő követőinek? Mert ezt bizony nagyon benézték! \nReni nem riad vissza megmutatni magát, szinte  minden nap többször posztol magáról képeket és videókat . Mivel az sem áll távol tőle, hogy napról napra éles stílusváltást követ el, ezért történhetett vele a következő eset. Köztudott, hogy  Reni imádja az amerikai popkultúrát , követője és nagy rajonógja Beyonce-nak, akit a pop hercegnőjeként emlegetnek. A két énekesnő mind zenei stílusban, mind testalkatra eléggé hasonló kaliber, így történhetett, hogy a Reni által megosztott képet agyon dicsérték követői, viszont volt egy kis bökkenő:  nem Reni, hanem Beyonce volt a szóban forgó képen . Reni ezen remekül szórakozott , mivel példaképe a világsztár, így valószínű azért meg is legyezgette hiúságát, hogy sokan nagyobb hasonlóságot véltek felfedezni kettőjük között.                  A bejegyzÃ©s megtekintÃ©se az Instagramon                         TR (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "Dívák karácsonya című jótékonysági koncertre állnak össze a legnépszerűbb sztárdíváink ", "body": "Tolvai Reni és Dér Heni nem szégyelli az allűrjeit, Radics Gigi igyekszik hétköznapi lány maradni, míg Király Linda szerint bárki lehet díva. \nA dívaság sokak szerint a sztárallűrökkel egyenértékű fogalom, erre cáfol rá Radics Gigi, Dér Heni, Király Linda és Tolvai Reni, akik a Dívák karácsonya című koncerten állnak össze a BOK csarnokban. A karácsonyi hangulatot különleges, Párizsból érkezett ruhákkal emelik a fellépők, akik most a Borsnak elárulják, mitől díva egy díva.      Dér Heni – Belülről fakad – Minden belőlünk fakad. Én egy vagány díva vagyok, persze bennem van a nőies énem. Nagyon sok allűröm van, de nem is tudok róluk. Tetszik, hogy négy kiforrott karaktert raktak össze emelni egymás színvonalát – vélekedett Heni. Király Linda – Munka A világhírű énekesnő Hollandiából érkezett a sajtótájékoztatóra.  – Bárki lehet díva, egy háziasszony is, aki tudja, mit képvisel. Kifejezetten szeretem ezt a szót, mert azt a hosszú évekig tartó munkát szimbolizálja, ami mögöttem van. Van viszont egy másik oldalam, ami egy pasis, laza, kemény csaj, ezen az öcséim szoktak jókat nevetni. Radics Gigi – Kisugárzás  A nagyívű dallamok 23 éves sztárja líraibb hangja ellenére ugyanolyan hétköznapi lány maradt, mint volt. – Szerintem a kisugárzásától lesz valaki díva, ebben rejlik egy nőnek a magabiztossága és szépsége. Nálam nem férnek bele az allűrök, pedig sokan erre gondolnának az elnevezés hallatán. Nem vagyok nehézkes ember, vannak ilyen kolléganők, de nekem ez nem fér bele – vélekedett Gigi.  Tolvai Reni – Ragyogás    – Ez egy életérzés, belső erő, szexualitás, amitől ragyog, magára vonja a figyelmet. Nem tudom, miből fakad, de már kislány koromban éreztem. Vannak olyan allűrök, amiket megszoktam: szeretek ugyanazzal a tervezővel és sminkessel dolgozni. ", "site": "https://www.borsonline.hu/cimke/tolvai-reni"}
{"title": "Brutális combokat villantott Tolvai Reni - Fotó ", "body": "Túlfűtötte a hangulatot az énekesnő.  \nNem telt eseménytelenül az elmúlt időszak  Tolvai Reni  számára: hosszú kihagyás után ismét egy új albummal jelentkezett, majd  megünnepelte a születésnapját is.  A lemezével kapcsolatban ugyan több elmarasztaló kritika érkezett, és  sokan egyenesen igénytelennek nevezték a dalok szövegét , a jelek szerint az énekesnő nem vette a szívére a negatív visszajelzéseket. Ugyancsak sokak szemét bántja az is, ahogy Tolvai Reni gyakran oszt meg a közösségi oldalán olyan felvételeket, amiken lenge, a képzeletnek nem sok teret hagyó öltözékekben pózol, ám ő ezzel sem sokat foglalkozik, a rajongói pedig részben épp emiatt a merészség miatt kedvelik annyira az énekesnőt.   Ezt bizonyítja legfrissebb bejegyzése is, amin nemcsak dögös nézéssel csábít, hanem egy szexi szereléssel is: ugyanis fekete testhez simuló bodyja mellé csak egy csizmát húzott, így megvillantotta formás combjait.  - Hű de szép nő vagy  - Nagyon csini  - dicsérték az énekesnőt a rajongói.                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "Hatalmasat villantott Tolvai Reni ", "body": "Az énekesnő eddig sem volt szégyellős, most túltett önmagán is. \nReni nemrég szólt be férfi követőinek , amiért félreértik a bugyis képeinek jelentőségét. Ugyanis Reni más testképzavarral, hízási hajlammal rendelkező nőtársának akar ezekkel üzenni: semmi sem lehetetlen. Az biztos, hogy nagyon csinos és  kitartóan küzd a bomba alakért  – például minden este futni megy– viszont a mostani kép tanító jellegét nem igazán lehet megfejteni.                  A bejegyzÃ©s megtekintÃ©se az Instagramon                         TR (@tolvaireni) Ã¡ltal megosztott bejegyzÃ©s Teste reggeli állapotát szerette volna megörökíteni követőinek, viszont indokolatlan mellvillantás társul hozzá. Nem is melltartóban, hanem  olyan rövid pólóban, mely épp csak mellbimbóit takarja el . ", "site": "https://www.borsonline.hu/cimke/tolvai-reni"}
{"title": "Lenyúlták Détáréktól a Dívák nevet ", "body": "Kis ország vagyunk, de már két, Dívákra keresztelt formáció is fellép a hazai színpadokon. A jegyvásárlásnál figyelni kell, nehogy Détár helyett Dért, vagy Király helyett Ladineket kapjon a néző. \nPanaszkodnak a hazai zenészek, hogy kicsi a piac, alig van fellépés, és hogy ezért mindannyiuknak valami nagyon egyedit kell produkálniuk ahhoz, hogy megéljenek. Ezért is meghökkentő, hogy két azonos nevű női formáció lép fel a hazai színpadokon: a Dívák. A névazonosságon túl van néhány különbség közöttük: a Détár Enikő, Fésűs Nelly, Ladinek Judit trió 18 éve járja az or­szágot, míg a Radics Gigi, Dér Heni, Király Linda és Tolvai Reni összeállítás decemberben lép fel először Dívák karácsonya címmel. A jelek szerint az érettebb dívák nem féltékenyek a fiatalokra. – Ellopták a nevünket? Dehogy lopták! – neveti el magát Fésűs Nelly, majd folytatja – Az furcsa volt, amikor megláttam az óriásplakátjukat, összeugrott a gyomrom. Mi ez a fellépés? Valamit elfelejtettem? Már majdnem írtam a „játszópajtásaimnak”, hogy baj van, de aztán leesett, hogy nem mi va­gyunk azok. A „dívalét” nem csak mi hármunkra korlátozódik, de az igaz, hogy tizennyolc éve működünk, azóta hozzánk kötik. Ha ezt a nevet találták, jót tettek vele, mert először mindenkinek mi ugrunk be. Szorítok a lányoknak, zseniális énekesek. – Semmi baj nincs ezzel – veszi át a szót Détár Enikő – Díva, dívák, ezer ilyen produkció van a világon, úgy gondolom, ezt nem lehet levédetni. Ők más korosztály. Amiben mi hibáztunk, az az, hogy nem találtunk ki egy spe­ciális logót, amit le lehet védetni. Szépek, csodás énekesek, hajrá! Ez pici ország, pici piac, de elférünk benne többen is. Mi elsősorban színházakban játszunk, és rengeteg fellépésünk is van. Ladinek Judit régebben fellépett már egy másik műsorban, amely Dívák néven futott. Abban Gallusz Niki, Malek Andrea és Falusi Mariann volt a partnere. – Bárki használhatja, nagyon sok díva van ebben az országban – mondja Judit. – Amikor megláttam a plakátot, jaj, de ismerős! Ezek mi vagyunk? Gyönyörű nők, miért ne lehetnének dívák? Mi nem acsarkodunk. A Tolvai Reni, Radicsi Gigi, Dér Heni, Király Linda csapat sajtósa szerint eddig nem érkezett panasz a névválasztás miatt. – Nem hinnénk, hogy könnyű összekeverni egy egyszeri grandiózus produkciót a csodálatos Détár Enciék-féle fellépéssorozattal – mondja a Borsnak Riba Zoltán, a Dívák karácsonya sajtófőnöke. – Szerintünk a díva kifejezés pont annyira sokoldalú és ünnepelt művészt jelent, mint amennyire sokoldalú és elismert az összes említett énekesnő. Mind dívák. ", "site": "https://www.borsonline.hu/cimke/tolvai-reni"}
{"title": "Az a mosoly: Tolvai Reni sportmelltartóban is megmutatta bájait - Fotó ", "body": "Az énekesnő, Tolvai Reni mindent beleadott.  \nNem telt eseménytelenül az elmúlt időszak  Tolvai Reni  számára: hosszú kihagyás után ismét egy új albummal jelentkezett, majd  megünnepelte a születésnapját is.   Fotó: Végh István Sokak szemét bántja az, ahogy Tolvai Reni gyakran oszt meg a közösségi oldalán olyan felvételeket, amiken lenge, a képzeletnek nem sok teret hagyó öltözékekben pózol, ám ő ezzel nem sokat foglalkozik. De akadnak olyan rajongói is, akik részben épp emiatt a merészség miatt kedvelik annyira az énekesnőt. Tolvai Reni pedig ismét bevállalta, hatalmas mosollyal sportmelltartóban mutatta meg bájait. Az aranytorkú énekesnő ezzel is bizonyította, hogy nem lusta, alaposan megdolgozik azért, hogy bomba formában legyen.                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "Egy szál bodyban pózol a fa előtt Tolvai Reni: lehetetlen nem a combját nézni ", "body": "Dögös, fekete bodyban mutogatja fenekét Tolvai Reni. \nTolvai Reni kiemelt figyelmet fordít arra, hogy mindig, minden körülmények között a lehető legszexibb legyen. Nem tett másképp a karácsonyfa mellett sem, legújabb fotóján szexi fehérneműben, egy pohár borral a kezében fotózkodott.    Özönlöttek a kommentek a képe alá, a férfiak nem győztek betelni a szépségével. Valaki egyenesen az énekesnőt szeretné karácsonyi ajándékként...                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "Ez a nap is eljött – Gyönyörű gyűrű került Tolvai Reni ujjára – fotó ", "body": "Az énekesnő rajongói évek óta várnak erre a pillanatra. \nTolvai Reni és Kállay-Saunders András a Szex és New York szerelmespárját, Carrie Bradshaw-t és Big-et is lekörözték, hiszen  a magyar sztárpár nem kevesebb, tizenegy éve szeretett egymásba . A  magánéletüket  szigorúan óvják, igazi különlegességnek számít, ha néhanapján elejtenek egy fél mondatot a másikról. A saját bevallásuk szerint minden a legnagyobb rendben köztük,  a követőik azonban szinte már lemondtak arról, hogy valaha megtörténik a nagy bejelentés. Megmutatta a gyűrűjét A szexi énekesnő leginkább hangjával és  melleivel  nyűgözi le rajongóit, most azonban olyasmivel rukkolt elő, amitől  mindenkinek leesett az álla . Reni ugyanis az Instagram-oldalán egy rövid videón tette közzé,  hogyan mutat az ujján egy hatalmas, csillogó kővel díszített gyűrű. ", "site": "https://www.borsonline.hu/cimke/tolvai-reni"}
{"title": "Meztelenül énekelt rajongóinak Tolvai Reni ", "body": "Otthonról a kádból borzolja a rajongók kedélyét Tolvai Reni. A 29 éves énekesnő olyan videót töltött fel közösségi oldalára, amelyen kádban pancsolva énekel. \nA napokban robbantotta fel az internetet Madonna azzal, hogy  meztelenül, virágokkal teli kádból mondta el a véleményét  a koronavírus-járványról. „A vírust nem érdekli, hogy milyen okosak, híresek, szépek, öregek va­gyunk, az sem foglalkoztatja, hogy milyen történeteket hagytunk magunk mögött, nem válogat, mindenkire lecsap” – osztotta meg gondolatait a popdíva közösségi oldalán. Bár Tolvai Reni nem ezzel a céllal töltötte fel a sejtelmes Insta-sztori videót, ő is otthon, karanténban tölti az ideje java részét, így van ideje esténként megörvendeztetni ra­jongóit egy-egy élő videóval. Legutóbb a kádban ülve énekelte el Beyoncé egyik számát.  Az önkéntes karantén mi­att Reni egyébként otthon ün­nepelte a születésnapját, de úgy döntött, hiába van bezárva a négy fal közé, megadja a módját, és ha nem is megy el bulizni a barátnőivel, úgy tesz, mintha partiba indulna: gyönyörűen ki­sminkelte magát,  ünneplőbe öltözött, majd átsétált a nappalijába ezzel a felkiáltással: „Buli a nappaliban!”                  A bejegyzÃ©s megtekintÃ©se az Instagramon                         TOLVAI RENI (@tolvaireni) Ã¡ltal megosztott bejegyzÃ©s ,  MÃ¡rc 24., 2020, idÅpont: 1:36 (PDT idÅzÃ³na szerint) ", "site": "https://www.borsonline.hu/cimke/tolvai-reni"}
{"title": "Tolvai Reni mellei kiugrottak a pólójából: nem várt gyűlölet zúdult rá – 18+ fotó ", "body": "Rajongói szerint az énekesnő most túl messzire ment. \nTolvai Reni sokáig küzdött a plusz kilókkal, azonban néhány hónapja elképesztő átalakuláson ment keresztül. Az énekesnő azóta bátran mutatja meg  tökéletes testét , ami miatt már szakmai körökben is  durva kritikák  érték. Ám Renit ez egyáltalán nem zavarja, így továbbra is szívesen oszt meg magáról olyan képeket, ahol  nem bíz sokat a fantáziára. Túl messzire ment? A szexi énekesnő az  Instagram-oldalán  tett közzé egy fotót, amellyel ösztönözni szerette volna a követőit, hogy elegendő kitartással bármit elérhetnek. Sokak szerint túllőtt a célon, ugyanis  a mellei szinte teljesen fedetlenek és csak miliméterek választják el attól, hogy a mellbimbói kivillanjanak.  Sokan elvesztették a fejüket a látványtól, azonban egyre nagyobb azoknak a követőknek a tábora, akik szerint  Reni átlépte a jóízlés határát . Sok! Díva ilyet nem posztol  - írta egyik rajongója a fotó mellé. - Az utóbbi időben azt vettem észre, hogy  már te is azt csinálod mint Tóth Andi,  állandóan a melleidet pakolod ki és a nyelved nyújtogatod. Attól, hogy lefogytál ne menj el rossz irányba,  kezd már sok lenni ahogy mutogatod magad    - vélekedett egy másik hozzászóló.                  A bejegyzÃ©s megtekintÃ©se az Instagramon                         TR (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "Tolvai Reni dekoltázsa jöhet? Belefér a napba? ", "body": "\nNosztalgiázik az énekesnő.                  A bejegyzÃ©s megtekintÃ©se az Instagramon                         TOLVAI RENI (@tolvaireni) Ã¡ltal megosztott bejegyzÃ©s ,  Ãpr 8., 2020, idÅpont: 12:56 (PDT idÅzÃ³na szerint) ", "site": "https://www.borsonline.hu/cimke/tolvai-reni"}
{"title": "Tolvai Reni: Bevallom, hogy hat éve megcsináltattam a melleim ", "body": "Hat év után a Borsnak vallotta be Tolvai Reni, hogy mellplasztikán esett át. Az énekesnő régebben azt mondta, hogy ingyen sem feküdne kés alá, mégis meggondolta magát. Tökéletes alakjának titkát azonban szerinte nem csak ebben kell keresni.\r\n\r\n \nAki figyelemmel kíséri Tolvai Reni közösségi oldalait,  annak feltűnhetett , hogy az énekesnő teste a  feje búbjától a lába ujjáig megváltozott  az utóbbi időben. A kommentelők azt is felvetették, hogy esetleg  plasztikai sebész segített neki  az átalakulásban. Reni ragyog, mintha kicserélték volna és bár még csak harminc éves, abból is legalább vagy tízet letagadhat,  olyan jó formában van . A mostani, szinte tökéletes eredményt persze nem ajándékba kapta, nagyon sokat kellett dolgoznia érte. Rengeteget fogyott az elmúlt hónapokban                  View this post on Instagram                         A post shared by TR (@tolvaireni) Tavaly márciusban amikor berobbant a pandémia, elhatároztam, hogy életmódot váltok. Hirtelen mindenre nagyon sok időm lett és mar nagyon nem éreztem jól magam a bőrömben  – mondta a Bors megkeresésére Tolvai Reni. – Egy különleges szemléletmód programot kezdtem el, fix órákban eszem minden nap ugyanakkor, napi ötször, ebből az öt étkezésből kettő fehérje shake, a többi pedig fehérjében gazdag egészséges ételek.  Rengeteg zöldség és halak, csirke, pulyka . Emellett 4 liter víz minimum, amit megiszom  – magyarázta Reni, majd így folytatta: – Óriási kitartás kell és rengeteg lemondással jár az, ha életed végéig tökéletesen hibátlanul akarsz betartani egy programot. Az elején persze nem egyszerű, aztán rutinná válik. Amikor elkezdi az ember  látni az eredményeket , az meg nagyobb motivációt ad.  Nem lehet nem észrevenni, hogy Reni tökéletes alakja többek között a kebleinek is köszönhető. Az idomai mintha teljesen megváltoztak volna az elmúlt években. Korábban nem is gondolt plasztikára Nyilvánvaló megoldásnak tűnt, hogy plasztikáztatta a melleit, ennek azonban ellent mond, hogy  évekkel ezelőtt nagyon ellenezte a mellkorrekciót.  2012-ben például így nyilatkozott a témában a Borsnak: „A plasztika nem fér össze a személyiségemmel, és sebészhez sem kell fordulnom. Jól érzem magam, fiatal, egészséges nő vagyok.” Azóta viszont alapjaiban változott meg a véleménye.  Az, hogy hat éve megcsináltattam a melleim, sosem volt titok, bár senkinek semmi köze hozzá  – mondta Reni. A ruhák miatt döntött a szilikon mellett – Azért döntöttem így, mert rengetegszer akartak rám olyan ruhákat adni fellépéseken és tévéműsorokban, amikhez nem lehetett melltartót venni a kivágások miatt. Őszintén bántott, hogy  én nem hordhatok olyan izgalmas darabokat, mint mások  – magyarázta Tolvai Reni.                  View this post on Instagram                         A post shared by TR (@tolvaireni) Az énekesnőhöz sokan fordulnak életmód tanácsokért, aki anyukájával együtt szívesen segít is az érdeklődőknek. Persze elsődlegesen  nem a sebész szikét, hanem egy új szemléletmódot ajánlva . – Több száz üzenet jön naponta, hogy mennyire inspiráló az átalakulásom, nagyon meghatóak a levelek. Persze vannak negatív kommentek is amiatt, hogy sokszor kicsit több látszik belőlem.  Ez viszont nem zavar, hozzám tartozik, én ezt szeretem és jól érzem magam, mindig is ilyen voltam  – zárta Reni. ", "site": "https://www.borsonline.hu/cimke/tolvai-reni"}
{"title": "A szexizés kulisszatitkai - neten keresztül pózoltatták Tolvai Renit ", "body": "\nTolvai Reni mindig dögösen pózol képein, és aligha árulunk el meglepetést, hogy eddig egy igen komoly stáb dolgozott az énekenső minden egyes posztján: sminkesek, fodrászok, stylist, profi fotós - de persze az is fontos, miként pózol és hogy világítják meg.  Na de mit csinál most, hogy a  koronavírus miatt  elrendelt kijárási korlátozásban nem igazán ildomos egy ekkora csapatnak egy helyen lennie? Insta-posztjában erről rántotta le a leplet: Elárulta:  a fotóssal, a sminkessel, a fodrásszal, a stylisttal mind-mind külön online értekezett, mindenki elmondta, mit szeretne látni  - ebből született meg végül a karanténfotó, amit rögtön meg is osztott követőivel.                  A bejegyzÃ©s megtekintÃ©se az Instagramon                       Random shooting day KarantÃ©n mood vÃ©geredmÃ©nye ez a foto â¤ï¸ð· Ez a fÃ©nykep ugy kÃ©szÃ¼lt hogy online video chatben beszeltuk meg a stÃ¡bbal hogy mit szeretnenek lÃ¡tni. Kulon a fotossal fodrÃ¡szal, sminkessel, stylistal ertekeztunk facetimeon es ezt fel is vettuk videora, illetve az egÃ©sz felkeszulest is ezeket a videokat megtalaljatok a @randomshootingday oldalan ðKoszonom az Ã©lmÃ©nyt @horvathkoczka @doron_ritter_photography @kissmark_official @almassygabiiii    TOLVAI RENI  (@tolvaireni) Ã¡ltal megosztott bejegyzÃ©s,  MÃ¡j 5., 2020, idÅpont: 9:34 (PDT idÅzÃ³na szerint) ", "site": "https://www.borsonline.hu/cimke/tolvai-reni"}
{"title": "Most már biztos: arcot és testet cserélt valakivel Tolvai Reni – Fotó ", "body": "Más magyarázatot ugyanis erre nem találunk. \nAz már szinte nem is találó kifejezés Tolvai Reni kinézetére, hogy sokat fogyott ( összesen 17 kilótól szabadult meg ), itt ugyanis valami olyasmiről van szó, ami csakis természetfeletti turpisság lehet. Az énekesnő ugyanis olyan jól néz ki a legfrissebb fotóján, hogy azt nem indokolja pusztán a fogyás. Csak és kizárólag arról lehet szó, hogy Reni arcot és testet cserélt valakivel,  azért ennyire szexi .                  View this post on Instagram                         A post shared by TR (@tolvaireni) Egyébként persze, hogy szó sincs erről, csak irigykedünk, ugyanis  Reni tényleg soha nem volt még ilyen jó formában, mióta ismeri a közönség.  Óriási gratuláció jár neki az elért ereményért.                  View this post on Instagram                         A post shared by TR (@tolvaireni) ", "site": "https://www.borsonline.hu/cimke/tolvai-reni"}
{"title": "Műmell, szájfeltöltés és arcsavazás – ezektől szexi Tolvai Reni ", "body": "\nAz állandó szexizéséről híres énekesnő az Instagramon tartott kérdezz-feleleket a rajongóinak. Az Instagram Story-ban megosztotta velük, mitől duzzadnak az ajkai, hogyan lesz tükörsima a bőre, valamint azt is, hogy hol lehet a legjobb szilikonmelleket csináltatni a városban.                  View this post on Instagram                       No makeup   A post shared by   TOLVAI RENI  (@tolvaireni) on  Mar 28, 2020 at 6:09am PDT A sztár makulátlan szépségét nem csak a vastag, saját maga által készített hétköznapi- és színpadi sminkjének, na meg persze a genetikájának köszönheti, hanem drága, cserébe igen látványos kozmetikai kezeléseknek is. Mint kiderült, Reni évente kétszer tölteti fel az ajkait, hogy kellőképpen dúsak legyenek. Az arcát azonban három hetente hámlasztja le az úgynevezett peeling kezeléssel, mellyel a bőr elszarusodott felső rétegét szedik le természetes savakkal. A kezelés ára az interneten fellelhető adatok szerint 20-50.000 forint között mozog.                  View this post on Instagram                       Waist training â¤ï¸ @legalbeauty.hu #legalbeauty #waisttrainer #ad   A post shared by   TOLVAI RENI  (@tolvaireni) on  May 7, 2020 at 7:03am PDT Bár korábban Reni több helyen is azt nyilatkozta, hogy ő neki nincs szüksége még az ingyen szilikoncicire se, előszeretettel ad tanácsot rajongóinak, kinél és hol vágjanak bele a kebelnagyobbításba. ", "site": "https://www.borsonline.hu/cimke/tolvai-reni"}
{"title": "Bearanyozták Tolvai Renit, majd meztelenül kapták le - Fotó ", "body": "Némi papírfecnin kívül semmi sem takarja az énekesnő testét.  \nTolvai Reni még december elején, egy  merész villantás kíséretében jelentette be : hamarosan érkezik az új albuma. Épp ideje is volt, ugyanis jó ideje sokkal inkább  szexi posztjai , mintsem énekhangja miatt irányult rá a figyelem, most azonban minden másképp lesz.  Tolvai Reni / Fotó: YouTube Legalábbis elsőre nagyon úgy festet, ám Reni azóta sorra teszi ki a szexi és igen sokat megmutató fotóit, hogy azzal reklámozza hamarosan megjelenő albumát. Legutóbb néhány arany papírfecnin kívül nem is takarta más az énekesnő idomait. Ennek valószínűleg a legtöbb férfi rajongója nagyon örült, ám Tolvai Reni egy komoly kérdést is feltett szexi fotója mellé!  - Készen állsz a TR ALBUM-ra?  - dobta fel a témát Reni, amire több igenlő választ is kapott. - Várjuuukkk - Nagyon nagyon várom - írták a rajongók.                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Tolvai Reni apró bikiniben villantotta meg bájait jakuzzizás közben – Fotó ", "body": "Ismét szexi fotóval örvendeztetett meg mindenkit Tolvai Reni.  \nTolvai Reni  még december elején jelentette be, hogy érkezik egy új albuma. Ennek valószínűleg nagyon megörültek a rajongói, hiszen nem mostanában rukkolt elő friss szerzeménnyel.    Mindezt persze  Reni egy észveszejtő fotóval  jelentette be.  Az énekesnő  ugyanis bomba formában van, amit szeret is megmutatni közösségi oldalán.  Ha Reni tervez valamit, akkor garantáltan könnyen a figyelem középpontjába tud kerülni, már csak csodálatos énekhangja miatt is. Ezúttal azonban inkább lélegzetelállító szépsége miatt került az átható szemek keresztűzébe.  A hideg idő ellenére ugyanis ellátogatott a Mátrába, ahol szexi bikiniben pattant be egy kerti jakuzziba, amit meg is mutatott követőinek.  - Gyönyörű a háttér, is - Kellemes pihenést, a sok meló után kell ez is - Cuki - Tökéletes - méltatták rajongói az énekesnőt.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés     ", "site": "https://www.borsonline.hu/cimke/tolvai-reni"}
{"title": "Te élő vagy? Nem viasz? - Durván nekiestek a rajongói Tolvai Reninek az új fotója miatt ", "body": "Túlzás nélkül állíthatjuk, az énekesnő szebb mint valaha, ám akad, akinek még így sem elég szép. \nHónapok óta foglalkoztatja a közvéleményt Tolvai Reni fogyása, ami nem is csoda, hiszen az énekesnő összesen 17 kilótól szabadult meg kitartó munkával. Reni a fogyás után egyre gyakrabban vállalja a  szexibb oldalát is , ám van, akinek ez sem tetszik.                  View this post on Instagram                         A post shared by TR (@tolvaireni) Egy követője például egy egyszerű szelfi alatt  szólt be neki : Te élő vagy? Nem viasz? ", "site": "https://www.borsonline.hu/cimke/tolvai-reni"}
{"title": "Dobjon el mindent! Tolvai Reni ismét ördögien szexi ", "body": "Az énekesnő minden domborulatát kiemeli halloweeni jelmeze. \nSzülinappal egybekötött halloween buliban járt Tolvai Reni, aki dominaként tündökölt. Testhez feszülő, rikító piros lakkruhába bújt, s mindezt még látványos dekoltázzsal fokozta.                   A bejegyzÃ©s megtekintÃ©se az Instagramon                         RENI TOLVAI (@tolvaireni) Ã¡ltal megosztott bejegyzÃ©s ,  Okt 30., 2020, idÅpont: 2:55 (PDT idÅzÃ³na szerint) S bár Reni arca angyali, a szettjét elnézve erre az estére kibújt belőle a kisördög, ezért a piros szarvacskák a fején tökéletesen passzoltak a szívdöglesztő dívához.                   A bejegyzÃ©s megtekintÃ©se az Instagramon                       Happy Birthday Viki â¤ï¸ð Happy Halloween too ð¦ ð    RENI TOLVAI  (@tolvaireni) Ã¡ltal megosztott bejegyzÃ©s,  Okt 30., 2020, idÅpont: 1:49 (PDT idÅzÃ³na szerint) ", "site": "https://www.borsonline.hu/cimke/tolvai-reni"}
{"title": "Kibuggyant Tolvai Reni melle a bőrszerkóből - Fotó ", "body": "A földön fekve fotózták Tolvai Renit.  \nTolvai Reni  az utóbbi időben gyakran eldicsekedett  hibátlan alakjával  a követőinek. Amit nem csodálunk, hiszen az énekesnő bomba formában van. Ráadásul minden szexi fotójával arra emlékeztet bennünket, hogy egyre közelebb vagyunk új albumának a megjelenéséhez.    Követői legnagyobb örömére pedig Tolvai Reni ezúttal bőrszerkóba bújva terült el a földön. Mivel az énekesnőnek darázsdereka és formás idomai vannak, kiválóan kihangsúlyozza csábos vonalait a bőrruha. Ezúttal is jó választásnak bizonyult, csupán annyi, hogy  a szűk anyag nehezen tudta megtartani az énekesnő hatalmas keblét.  „Gyönyörű” – dicsérte az egyik rajongója az aranytorkú énekesnő fotóját, amire rengeteg szívecske érkezett még.  Íme Tolvai Reni szexi fotója:                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "Merész beállítás, követői arcába tolta melleit Tolvai Reni ", "body": "Az énekesnő a szokásosnál is mélyebben dekoltált szerelésben pózolt, aminek persze mindenki örül. \nVadító képet posztolt  Instagram-oldalán  a formás idomait előszeretettel megvillantó  Tolvai Reni.  Az énekesnő ezúttal a melleire helyezte a hangsúlyt, amit a követői nem is bántak!  Ki ez a jó nőőő? - írta egy elégedett kommentelő a sok közül. Az énekesnőn látszik, hogy  kicsattan a boldogságtól , ami annak is köszönhető lehet, hogy nemrégiben elkotyogta, párkapcsolatban él, de a magánéletét inkább nem teregeti ki a nyilvánosság előtt. Tolvai Reni korábban, hosszú éveken át Kállay-Saunders András énekessel alkotott egy párt.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés       ", "site": "https://www.borsonline.hu/cimke/tolvai-reni"}
{"title": "\"Kedvenc részem az, amikor fojtogatsz\" - kikerekedett a szemünk Tolvai Reni új pornódalán ", "body": "Dögös bőrszerkóban pózolt Tolvai Reni. Mondanunk sem kell talán, hogy követői imádják a merész énekesnőt. \nMélyen  dekoltált, szexi bőrszerkóban  tudatta  Instagram-oldalán   Tolvai Reni , hogy március 8-án, nőnapon megjelenik legújabb albuma, melynek címe  TR Album .                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés   Az énekesnőnek kedden jelent meg a legújabb dala,  a  Reggelig ,  amelyet  Dzsindzser rel közösen készített el. Már ez az egy szám is elég vadra sikerült, ahogy a dalban elhangzik: Én nem takarom a nyakamon a foltokat, nekem a kedvenc részem az, amikor fojtogatsz. Lehet a kádban, lehet az ágyban, az se érdekel, ha én vagyok az ezredik, ezért mindenemet neked adom reggelig.   ", "site": "https://www.borsonline.hu/cimke/tolvai-reni"}
{"title": "Orvosi segítségre van szüksége Kállay-Saunders Andrásnak ", "body": "Közösségi oldalán kért segítséget.  \nKállay-Saunders András  a Megasztár 5-ben bukkant fel, és bár ott és akkor nagyon sok női szívet meghódított, ő Tolvai Renit választotta. I gazi álompárt alkottak ők ketten hosszú éveken át, szerelmük pedig legendás lett. Megszakadt a szív, amikor bejelentették, hogy vége, és azt hangsúlyozták, hogy mindketten a karrierjükre szeretnének koncentrálni.  Nos, Tolvai Reni  új klipje  éppen tegnap jelent meg, amelyet valóságal szétszedtek a magyarok, és a 2024-es év legszörnyűbb dalának nevezték ki. Kállay-Saunders András azonban kevesebb botrányba keveredik, és keményen dolgozik a zenei pályán.  Most éppen segítséget kért az új klipje forgatásához:  András segítséget kér / Fotó:   Instagram   ", "site": "https://www.borsonline.hu/cimke/tolvai-reni"}
{"title": "Tolvai Reninek üzentek a rajongók: több szerénységet! ", "body": "A Sztárban Sztár All Stars versenyéből kiesett énekesnő egy szponzorautó mellett pózolt, ami nagyon kiverte a biztosítékot a rajongóinál. Tolvai Reni követői szerint több szimpátiát kapna, ha szerényebb tudna maradni. \nTolvai Reni  kiváló teljesítményt nyújtott a  Sztárban Sztár All Stars  versenyében, a múlt heti versenyből mégis kiszavazták a nézők. Az énekesnő ettől függetlenül azt nyilatkozta, hogy  nagyon jól érezte magát  a versenyben, és szerinte még lett volna egy-két jó előadása,  ha nem küldik haza . A kiesés viszont pont jól jött ahhoz, hogy végre kipihenje magát, illetve elintézze azokat a fontos hivatalos dolgait, amelyekre az extrém terhelés miatt eddig nem volt ideje.  Köztük egy szponzori tárgyalást is, ami Reninek végül boldogságot hozott, az énekesnő rajongóinak viszont inkább csalódást jelentett. Tolvai Reni Rihannaként is kiváló munkát végzett, mégis hazaküldték a nézők Fotó: Szabolcs László Tolvai Reni kocsija A híresség a hét közepén büszkén jelentette be az  Instagram-oldalán , hogy új szponzorautóval lett gazdagabb, egy gyönyörű Mercedes Benzt kapott használatra.  Reni természetesen büszkén pózolt az új kocsi mellett, a hír fogadtatása azonban nem olyanra sikerült, mint amilyenre feltételezhetően számított….  A követőknek ugyanis  egy cseppet sem szimpatikus a luxusautó melletti pózolás…  Kommentek tömkelege érkezett az Instagram-oldalára a témában, sokan azt nehezményezik, hogy  egyre kevesebbszer fedezik fel Reni viselkedésében a szerénységet.   „Lehet, hogy ismert vagy, és egyes emberek szeretnek, de a szerénység nem a legjobb oldalad. Én kiábrándultam belőled, az biztos. A Sztárban Sztár műsorban más voltál. Sajnálom.” – írta az egyik csalódott követője a képhez.  Az énekesnő egyelőre nem reagált az egy cseppet sem kedveskedő véleményre, és az is elképzelhető, hogy ezután sem fog. Tolvai Reni reddites és más kritikákra sem ad sokat, szerinte ugyanis nem az idegen embereknek kell megfelelnie, hanem csakis azoknak, akik a barátai, és akik szeretik őt.    ", "site": "https://www.borsonline.hu/cimke/tolvai-reni"}
{"title": "Borzalmas történés az Ázsia Expressz forgatásán; erős, ami Krausz Gáborról és Mikes Annáról született ", "body": "Ez a hét sem telt eseménytelenül, ugyanis Rubint Réka bevallotta, többször elbizonytalanodott, hogy jó anya-e. Kollégánkat pedig mentővel vitték el az Ázsia Expressz 5. évadának forgatásáról. Mutatjuk a hét legolvasottabb cikkeit! \nAz  Ázsia Expressz  2024-es évadának forgatásai sem voltak mindig zökkenőmentesek, és  több szereplőpárosról újabb titkok derültek ki.  Összegyűjtöttük, mely cikkeket olvastátok ezen a héten a legtöbben! Az Ázsia Expressz forgatásán akad bőven konfliktus (Fotó: TV2) Kollégánkat kórházba kellett szállítani Az  Ázsia Expressz  nemcsak a versenyzőknek nagy kaland, de kollégánknak is, aki már négyszer vehetett részt  a műsor forgatásain . A hazafelé vezető  repülőúton súlyos probléma adódott: kollégánk rosszul lett, így mire landoltak, már a  mentők vártak rá ,  hogy kórházba szállíthassák. Tolvai Reni új kocsija mindent vitt Tolvai Reni  a rajongói legnagyobb bánatára nemrég sajnos  kiesett a  Sztárban Sztár All Stars -ból , az énekesnő viszont nem szomorkodott sokáig, közösségi oldalán osztotta meg ugyanis, hogy  lett egy új kocsija , ráadásul nem akármilyen álomautóról van szó. Krausz Gáborról és Mikes Annáról erős vélemény született az Ázsia Expresszben Az  Ázsia Expressz  péntek esti adásában a feszültség a tetőfokára hágott, ugyanis a versenyzők azokra a párokra voksoltak, akiket hajszára akartak küldeni.  Mészáros Bendének  és szerelmének,  Anginak  kellett megküzdenie, aki  azon felül, hogy el is sírta magát,  alaposan kiosztotta Krausz Gábort és Mikes Annát. Rubint Rékát egy időben rossz anyának tartották az emberek Schobert Norbi Jr.  az újonnan induló   Megasztár  válogatóján tűnt fel, édesanyja pedig méltán lehet büszke a fiára. Az esettel kapcsolatban  Réka közösségi oldalán úgy fogalmazott :  „ Volt idő, amikor lépten-nyomon olyan kommentekbe akadtam, ahol ismeretlenül azt írták rólam, hogy  „ rossz anya vagyok ” . Schobert Norbi Jr. a Megasztár válogatóján tűnt fel, ahová barátnője is elkísérte (Fotó: YouTube / hot magazin) Sáfrány Emese: „A kisfiam lelkében az a probléma, hogy neki nincsen otthon” Mindössze féléves volt  Sáfrány Emese  gyermeke, amikor a szülők szakítottak. Az  Ázsia Expressz  sztárja így hamar megtanulta, milyen egyedülálló édesanyának lenni.A sztáranyuka  Lékai-Kiss Ramónának , a  TV2   Titkok Ramónával  podcast legújabb részében  elárulta : fáj a szíve, hogy  Nolen  nem élheti meg a családi boldogságot.    ", "site": "https://www.borsonline.hu/cimke/tolvai-reni"}
{"title": "\"Sok felesleg lement\" - megmutatta brutális átalakulását Tolvai Reni, ez a titka ", "body": "Az énekesnő utálta, amikor úgy bókoltak neki, hogy \"pedig milyen szép az arca\". \nInstagram-oldalán  tett közzé egy régen és most jellegű fotópárt  Tolvai Reni . A képeken látszik, hogy az énekesnő rengeteget fogyott azóta, hogy 2010-ben megnyerte a  Megasztár t. Mint elmondta, hosszú út vezetett ahhoz, hogy elégedett legyen önmagával, és még mindig azon dolgozik, hogy a legjobb formáját nyújtsa. Az énekesnő sokat tett azért, hogy ilyen remek formába jöjjön! (Fotó: TV2 / hot magazin) Ugyanaz a színpad,ugyanaz a verseny,csak egy pár év távolságra... Utáltam edzeni,mindig azt mondtam hogy nekem az a heti háromszor egy óra sem fér bele az időmben.Bár általánosságban egészségesen étkeztem, de jóval többet, mint amire szükségem volt. Volt egy olyan pont amikor elegem lett abból a bókból, amit mindig kaptam, ami így szólt \"pedig milyen szép az arca\" ,ebben a \"pedig\" volt az ami bántott, de tudtam, hogy én tehetek róla senki más - írta bejegyzésében a celeb, aki ezután elkezdte az életmódváltást és 7-8 hónap alatt sokat fogyott. Mint bevallotta, boldog volt és büszke,  de ennyivel nem elégedett meg, mert bár már nem volt duci, feszes, izmos sem volt még ekkor. A sport, pontosabban egy személyi edző változtatta meg örökre az életét. Jelenleg most itt tartunk, van még hova fejlődni, de én nagyon hálás vagyok, hogy most már nem bírom sport nélkül az életem  - zárta sorait Reni, akit megnyugtattak a kommentelők, hogy mindig is csodaszép nő volt. Legutóbb a  Sztárban Sztár All Stars ban  tündökölt dívaként, amiről itt láthatsz  további képeket.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n   ", "site": "https://www.borsonline.hu/cimke/tolvai-reni"}
{"title": "Keményen indul a reggel: felismerhetetlenre változott Tóth Vera ", "body": "Nem semmi változáson ment keresztül. \nTóth Verát  a magyarok mindig is az ország egyik legtehetségesebb énekesének gondolták, aki fantasztikus hangjával milliókat képes elkápráztatni. A  Megasztárban  tűnt fel, és nem kicsíny sikereket ért el pályafutása során.  Immáron pedig már a magánélete is rendben van, hiszen boldog feleségként éli a mindennapjait.  Tóth Vera szebb, mint valaha Tóth Vera korábban küzdött a túlsúllyal, most azonban olyan külsőt villantott, amitől mindenki álla leesett.  Bombaformában van az énekesnő, vékony, formás alakját feszülős ruha fedi, a köldökig vágó dekoltázs pedig sokat mutat. Az arca is gyönyörű, és még  Ördög Nóra  és Tolvai Reni is kifejezték kommentben, milyen dögös Vera. A fotót IDE kattintva lehet megtekinteni. ", "site": "https://www.borsonline.hu/cimke/tolvai-reni"}
{"title": "Igazi dívaként tündököl Tolvai Reni: „Mint a mesében” ", "body": "Tolvai Reni fekete-fehér fotójával izzasztotta meg férfi követőit.  \nMint arról korábban a Bors is beszámolt, Tolvai Reni nemrég kendőzetlen őszinteséggel  leplezte le bomba alakjának a titkát.    Tolvai Reni ugyanis  rengeteget fogyott azóta, hogy 2010-ben megnyerte a Megasztárt. Mint elmondta, hosszú út vezetett ahhoz, hogy elégedett legyen önmagával, és még mindig azon dolgozik, hogy a legjobb formáját nyújtsa.  Méltán lehet büszke magára és szépségére az énekesnő, amit egyébként előszeretettel bizonygat rajongóinak egy-egy dögös fotóval. Nincs ez másként legfrisebb posztjában sem. Egy szűkszabású elegáns ruhában, vadító posztban állt be a tükör elé Reni. A fekete-fehér fotón is jól látható hangsúlyos sminkje, a formás idomokról pedig már ne is beszéljünk… Tolvai Reni egyszerűen lehengerlő szépség, amit senki sem vitathat.  - Szép a szád  - Nagyon szép csinos vagy és jó kép lett nagyon  - Mint a mesében , Hófehérkét láthatjuk, de hol vannak a törpék  - üzenték a rajongók Reninek a bejegyzése alatt, amit még Szabó Zsófi is egy szívecskével jutalmazott.                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n ", "site": "https://www.borsonline.hu/cimke/tolvai-reni"}
{"title": "Alig takarja valami Tolvai Reni formás fenekét – videó ", "body": " Utálta, amikor az volt a bók, hogy, \"pedig szép az arca\".  Az énekesnő bomba formában van.  \nTolvai Reni  nemrég még a  Sztárban Sztár All Stars  színapdát szántotta fel szexibbnél szexibb szettekben , amelyeket látva az ember egyszerűen csak kapkodta a fejét.  Tolvai Reni, mint Rihanna a Sztárban Sztár All Stars színpadán Fotó: Bors Szerencsére rajongóinak nem kell félniük, hogy ezentúl ne látnák kedvencük dögös oldalát, hiszen a  Megasztár  egykori felfedezettje a műsor előtt, - és mint azt legújabb videója is bizonyítja -  a műsor után is tovább bombáz minket szexi tartalmaival.  Tolvai Reni megvillantotta formás fenekét  Reni a minap egy születésnapi buliról jelentkezett be egy videóval, amelyben csak egy  szemtelenül rövid farmernadrágot,  szűk felsőt  és cowboy kalapot visel.  A buli hevében pedig még azt is megmutatta, hogy tudja rázni formás fenekét.                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n   ", "site": "https://www.borsonline.hu/cimke/tolvai-reni"}
{"title": "Ne edd meg ezt a népszerű nasit! Súlyos betegséget okoz! ", "body": "Fontos figyelmeztetést adott ki a Nébih. \nSzalmonella  lehetséges jelenléte miatt  az Auchan Magyarország Kft. is visszahívott extrudált bio kölesgolyót a forgalomból - közölte a Nemzeti Élelmiszerlánc-biztonsági Hivatal (Nébih) szombaton az MTI-vel. A hivatal emlékeztet arra, hogy szerdán már hasonló bejelentést tett a Kifli.hu Shop Kft., majd csütörtökön a Biopont Kft. is.  A visszahívás mindhárom cég esetében a 75 grammos, sajtos-hagymás ízesítésű, 2025. január 22-i, február 27-i és március 17-i minőségmegőrzési idejű extrudált bio kölesgolyóra vonatkozik. A Nébih kéri a vásárlókat, hogy ne fogyasszák el a terméket. A Biopont Kft. pénteken a 75 grammos sajtos-hagymás bio cirok-golyót is visszavonta a forgalomból, szintén szalmonella lehetséges jelenléte miatt. Az intézkedés a 2025. június 16-i minőségmegőrzési idejű termékekre vonatkozik. A  hatóság honlapján  ismerteti, hogy a szalmonellózis, a szalmonella baktériumok által okozott fertőző megbetegedés. Ezek a baktériumok leggyakrabban élelmiszerrel, ritkábban vízzel vagy piszkos kéz közvetítésével kerülnek a szervezetbe.  Jellemző tünetei a hasmenés, hányás, magas láz, de enyhébb esetben csak hőemelkedés, levertség tapasztalható, vagy a fertőzés tünetmentes is lehet . A szalmonella baktériumokat az alapos sütés-főzés elpusztítja. A megbetegedés a kisgyermekekre, idősekre, legyengült szervezetűekre különösen veszélyes lehet.   ", "site": "https://www.borsonline.hu/cimke/veszely"}
{"title": "Figyelmeztetnek a szakértők: ez az új randitrend árt az egészségnek ", "body": "Legalábbis a mentális részre biztosan... \nSok ember azt állítja, hogy ő tudja a tökéletes randitanácsokat, és szereti úgy beállítani a dolgot, mintha ez a  világ legegyszerűbb dolga  lenne. Pedig ez közel sincs így, különösen a mai világban... Ez a randitrend árt a mentális egészségnek / Fotó: Pixabay (Illusztráció) Akár a rossz döntések, akár a balszerencse miatt, a randizás vad világa minden, csak nem egyszerű. De úgy tűnik, hogy van az új társkereséshez egy kapcsolódó kifejezés, amit az emberek talán tudtukon kívül csinálják is.  Ami nem más, mint a „körhinta”, ám ez egy kis magyarázatra szorul, mert egyáltalán semmi köze sincs a vidámparkban lévő játékszerhez. A trend a társkereső szakértők szerint a szinglik körében fokozza a szorongást, és vigyázni kell rá, függetlenül attól, hogy a közösségi médián, a társkereső alkalmazásokon vagy a való életben ismerkedsz az emberekkel.  A kifejezés azt a jelenséget írja le, amikor az egyedülállók az üzengetések véget nem érő körforgásában találják magukat, ami fokozza az első randevú miatti idegességet, egészen addig, amíg végre szemtől szemben találkoznak. A  FindingTheOne.com  új társkereső alkalmazás kutatása, amely a valós találkozásokra összpontosít, megállapította, hogy a randizók 77 százaléka annál szorongóbbnak érzi magát, minél tovább tartanak a beszélgetések, mielőtt először találkoznának egymással a való életben. És bevallhatjuk, mindannyian lehet, hogy egy kicsit bűnösök vagyunk ebben; inkább a telefonunk kényelméből próbálunk többet megtudni a másikról, mint személyesen, túlságosan felépítjük a dolgot, vagy rossz benyomást szerzünk a másikról a találkozó előtt, végső soron pedig a kudarcra készítjük fel magunkat. Minél tovább maradnak az üzenetküldő „körhintán”, annál ijesztőbbé válik a személyes találkozó gondolata, és ez felesleges szorongást szül. A hamarabb történő találkozás kevesebb nehézséget és szorongást jelent. Így láthatod, hogy van-e valódi kapcsolat, ahol minden eldől - idézi  Sylvia Linzalone  szavait a  Unilad .   ", "site": "https://www.borsonline.hu/cimke/veszely"}
{"title": "\"Jól rázod\" - emelte a tétet Tolvai Reni, melltartóban szexizett a kamerának ", "body": "Az énekesnő kicsit sem sejtelmes módon hívta fel a figyelmet az idomaira! \nInstagram-oldalára töltött fel egy dögös videót  Tolvai Reni.  Az énekesnő csillogós blézerben riszálta magát, ami alá csupán egy melltartót húzott, így  mindenki alaposan szemügyre vehette formás kebleit.  A celeb egy nagyszabású buliban járt, ahol megünnepelte  Peter Srámek et, aki győzelmet aratott a  Sztárban Sztár All Stars műsorában . Az énekesnő rajongói szerint világszínvonalú produkciókkal állt színpadra. (Fotó: Markovics Gábor) Jól rázod ! Te vagy a legjobb! - bókolt egy kommentelő az énekesnőnek. Stílust adom anyukám! - írta egy másik hozzászóló a szexi  énekesnőnek , aki már korábban kiesett a műsorból rajongói legnagyobb bánatára. Mint elmondta,  imádta a szereplései  minden pillanatát, és  rengeteget energiát fektetett a fellépésekbe érzelmileg, hangilag és fizikailag is.  Nem titkolta, hogy őt is megviselte, amikor búcsúznia kellett a műsortól, ugyanakkor hálás a Tv2 egész stábjának. KÖSZÖNÖM KÖSZÖNÖM, elmúlik gyorsan, ma gyászolok, holnap ÚJ RENI. - írta a kiesés után közösségi oldalán.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n     ", "site": "https://www.borsonline.hu/cimke/tolvai-reni"}
{"title": "Kállay-Saunders András Tolvai Reniről vallott ", "body": "Kedves emléket idézett fel Tolvai Reniről a népszerű énekes. Kállay-Saunders András nagyon izgult a közös produkciójuknál. \nKállay-Saunders András  ritkán beszél a magánéletéről, a párkapcsolatáról pedig még annyira sem szokott. Most azonban kivételt tett, Tolvai Renivel közös szép emléket idézett fel. Kállay-Saunders András kedves közös emléket idézett fel Tolvai Reniel (Fotó: archív / hot magazin) Kállay-Saunders András és Tolvai Reni duettje volt a téma  A sztárpár még 2009-ben, a Megasztár ötödik évadában ismerkedett meg, és szeretett egymásba. Az évadot Reni nyerte, Kállay-Saunders pedig a negyedik helyen végzett. Szerelmüket hamar felvállalták, ám egy ideje már nagy a csend körülöttük, időről időre felmerül, hogy talán szakítottak. Ezekre a hírekre ők nem szoktak reagálni, András azonban most felidézett egy romantikus pillanatot. A Megasztár háttérműsorában, a  Megamániában  vendégeskedett Kállay-Saunders András. Jelenleg a tehetségkutató a hetedik évadának válogatói zajlanak, ennek kapcsán  András  kifejtette, számára nagyon fontos, hogy egy előadó érzéseket közvetítsen a produkció során, ha ő is a zsűriben ülne, ez döntőfontosságú lenne. –  Nekem az a legfontosabb, hogy érezzem, amit az előadó énekel. Hogy hiteles legyen. Annál nincs rosszabb, amikor megjátssza az érzelmeket. Érezni kell, amit énekel!  – fejtegette András, mire a műsorvezető  Kárpáti Rebeka  felidézte, amikor a saját évadukban romantikus duettet adtak elő Renivel. A világ egyik legismertebb szerelmes számát adták elő, Lionel Richie és Diana Ross,  Endless Love  című dalát. –  Sokszor őszinte kapcsolódások és pillanatok születnek. Nektek volt egy szép duettetek Tolvai Renivel, ahol annyira átjöttek az érzelmek, amit egymás felé sugároztatok   – fogalmazott Rebeka, mire Saunders az emléktől meghatódva elismerte: Igen, akkor nagyon durván izgultam. Nem akartam elrontani, mert együtt énekeltünk. De az egy szép pillanat volt, természetesen jött mindkettőnkből, amit énekeltünk. Egy jó pillanat volt – fogalmazott András, akiről csak találgatni lehet, hogy jelenleg  egy párt alkot-e  a  szexi énekesnővel .   ", "site": "https://www.borsonline.hu/cimke/tolvai-reni"}
{"title": "Kállay-Saunders András is reagált: szétnyílt Tolvai Reni háta, mutatjuk a varratokat ", "body": "Felkavaró képek következnek. \nTolvai Renit  imádja a kamera, az érzés pedig kölcsönös. Az énekesnő nagyon szeret pózolni, szebbnél szebb fehérneműket vagy ruhákat felölteni, a képeket pedig mindig büszkén posztolja a közösségi oldalain.  Az énekesnő gyakran alkalomhoz illő szexi fotósorozatokat készít , és bizony így volt ez ma is. Ma van  Halloween , ennek alkalmából pedig ijesztő bőrbe bújt a díva.  Demi Moore -nak öltözött, a hátára pedig egy hatalmas sebet készíttetett.  A szer című film egyik horrorisztikus pillanatát idézi meg Tolvai Reni \"jelmeze\", ami pedig olyan hatásos lett, hogy sok-sok rajongó reagált a képre.  Még egykori kedvese,  Kállay-Saunders András sem hagyhatta szó nélkül , aki szívecskét dobott a képre.                  A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n ", "site": "https://www.borsonline.hu/cimke/tolvai-reni"}
{"title": "Mindent kipakolt Tolvai Reni, hatalmas melleinél nincs ma veszélyesebb ", "body": "Tolvai Renin alig van ruha és még némi rémületet is keltett, de így is gyönyörű. \nTolvai Reni  megmutatta, milyen valósághű borzongásban volt része Halloween alkalmából. Egy nemrég megjelent filmből inspirálódott. Tolvai Reni egy az egyben úgy néz ki a halloween-i koszümjében, mint a hollywoodi színésznő / Fotó: TV2 / hot magazin Tolvai Reni nem szégyenlős Az énekesnő is csatlakozott a beöltözők csoportjához  Halloween  alkalmából, de nem akármilyen ruhával és sminkkel rukkolt elő. Az idén ősszel megjelent  A szer  című filmből  Demi Moore -nak öltözött, a hátára egy hatalmas sebhelyet is készíttetett. Korábban egy fotót osztott meg az  átalakulásról , most azonban egy még döbbenetesebb videóval rukkolt elő.  Átalakulásának az egyik központi eleme a gerincen végigfutó vágás, ami mellett csupán egy lenge, sárga színű, elől szétnyíló ruha takarja melleit. Talán mondanunk sem kell, hogy a celeb  ezúttal is lázba hozta rajongóit,  sokan  méltatták  szépségét és egyediségét.                 A bejegyzés megtekintése az Instagramon                         TOLVAI RENI (@tolvaireni) által megosztott bejegyzés \n   ", "site": "https://www.borsonline.hu/cimke/tolvai-reni"}
{"title": "Ekkora melle van valójában Tolvai Reninek: szexi karácsonyi képen mutatta meg ", "body": "Az énekesnő nagyon büszke alakjára és nem is rejti el. \nTolvai Reni megmutatta a karácsonyi üdvözlő lapját. Az énekesnő egy szexi ruhában pózol, ami kihangsúlyozza a gyönyörű vonalait. A komment szekcióban nem győzik dicsérni az énekesnőt szépsége miatt.                 A bejegyzés megtekintése az Instagramon                         TR (@tolvaireni) által megosztott bejegyzés   ", "site": "https://www.borsonline.hu/cimke/tolvai-reni"}
{"title": "Elárulta tökéletes alakjának titkát Tolvai Reni ", "body": "<p>Instagram sztorijában reagált a rajongók kérdésére a dögös énekesnő </p> \nTolvai Reni elképesztő képekkel bombázta  a közösségi média közönségét a minap, százával érkeztek posztjai alá a bókok, melyeken az énekesnő bomba alakját dicsőítették. A többek közt sminkesként is elismert művésznő  irigylésre méltó feneke  láttán azonnal özönlöttek a kérdések, hogy minek is köszönheti formás testét. Egyik rajongója kifejezetten a kerek popsijának titkára volt kíváncsi. A vörös szépség rendszeresen edz, állítása szerint a  sok guggolásnak köszönheti tökéletes barackjait. Mások azonban szerették volna megtudni, hogy Reninek a kemény diéta betartása mellett mennyi önkontrollra van szüksége ahhoz, hogy ne csábuljon el egy finom falatnak. A szexi énekesnő bevallotta rajongóinak:  néha enged a kísértésnek .  ", "site": "https://www.borsonline.hu/cimke/tolvai-reni"}
{"title": "Ultrakerek popsijával robbantotta fel az internetet Tolvai Reni ", "body": "Rajongói imádják az énekesnő új fotóját, nem győzik dicsérni. \nTolvai Reni körzővel rajzolt popsijától ámulunk és bámulunk. Instagram követői is azonnal elárasztották bókokkal a szexi énekesnőt, aki  kőkeményen tesz is azért ,  hogy ilyen jó formában legyen. Az eredmény magáért beszél, így fest piros szettjében a vörös bombázó:                 A bejegyzÃ©s megtekintÃ©se az Instagramon                         TR (@tolvaireni) Ã¡ltal megosztott bejegyzÃ©s ", "site": "https://www.borsonline.hu/cimke/tolvai-reni"}
{"title": "Azt hittem, mostani kép! Felismeri Tolvai Renit 17 évesen? ", "body": "Különleges felvétellel lepte meg rajongóit az énekesnő. \nNem mindennapi fotóval lepte meg Insta-követőit Tolvai Reni. A harmincéves énekesnő – aki 2010-ben, a Megasztár ötödik szériájában tűnt fel, meg is nyerte a tehetségkutatót – alighanem a régi fotókat nézegetve nosztalgikus hangulatba került, így gyorsan ki is tett közösségi oldalára egy felvételt 2008-ból.                 View this post on Instagram                         A post shared by TR (@tolvaireni) Igen, ekkor  Reni mindössze 17 volt, bár akadt olyan kommentelő, aki szerint azóta egy napot nem öregedett. – Azt hittem, mostani kép  – fogalmazta meg sokak első gondolatát egy hozzászóló.  ", "site": "https://www.borsonline.hu/cimke/tolvai-reni"}
{"title": "Kádban, habok közt fotózták le Tolvai Renit, találd ki, volt-e rajta ruha! ", "body": "Csábosan fürdőzik az énekesnő. \nIsmét  szexi fotóval  örvendeztette meg rajongóit Tolvai Reni, akit ezúttal egy kádban fekve, habok közt kaptak lencsevégre. Nos, hogy pontosan mennyi ruhában, azt a kérdést fedje homály, bár nem sokan szoktak nagyestélyiben pancsolni, így lenne pár tippünk... ;)                 View this post on Instagram                         A post shared by TR (@tolvaireni) Az énekesnő a képhez egyébként annyit fűzött: Gn – bármit is jelentsen ez. Megfejtéseket várjuk kommentben.  ", "site": "https://www.borsonline.hu/cimke/tolvai-reni"}
{"title": "Tolvai Reni megint bizonyította: ő itthon a legdögösebb énekesnő ", "body": "Minden szem Renire szegeződött az MTV vasárnap esti díjátadóján. \nTolvai Reni méltán lehet büszke az alakjára, remek formában van, amit meg is mutatott vasárnap este, az MTV EMA díjátadóján, ahol egy féloldalas fekete szettben jelent meg, ami alaposan megmozgatta nem csak a jelenlévők fantáziáját, de a netezőkét is.                 View this post on Instagram                         A post shared by TR (@tolvaireni) ", "site": "https://www.borsonline.hu/cimke/tolvai-reni"}
{"title": "Varga Irénről kérdezték Tolvai Renit, megmondta durván őszinte véleményét ", "body": "Tolvai Reni nem fogta vissza magát. \nNyers véleményt fogalmazott meg Tolvai Reni.  Az énekesnő köztudottan rajong a sminkelésért, fellépései előtt is általában saját kezűleg készíti el sminkjét, és már saját kollekciója is van.                 A bejegyzÃ©s megtekintÃ©se az Instagramon                         TR (@tolvaireni) Ã¡ltal megosztott bejegyzÃ©s Reni az Instagramon kérdezz-felelek játékra invitálta követőit, amikor az egyikük szóba hozta a szintén sminkvideókat is készítő Varga Irént. Az Irénkénél jobban sminkelsz?  - kérdezte az énekesnőtől a rajongó. K*vára remélem, kisapám  - válaszolt nyers őszinteséggel Reni. ", "site": "https://www.borsonline.hu/cimke/tolvai-reni"}
{"title": "Tolvai Reni páros lábbal szállt bele az RTL Klub műsoraiba ", "body": "Az énekesnő megfogalmazta őszinte véleményét. \nKendőzetlen őszinteséggel mondta el véleményét az RTL Klub két műsoráról Tolvai Reni. Az énekesnő Instagram-oldalán indított kérdezz-felelek játékot a rajongóinak, amikor az egyik követője megkérdezte:  Konyhafőnök vagy Nyerő Páros? Egyik sem...  - reagált röviden Reni, majd  kifejtette nyers véleményét. Könyhafőnök - Így beszélni színészekkel, művészekkel egy hülye kaja miatt egy séfnek... nekem ez sok kicsit. Nyerő Páros - Úgy sírnak férfiak és nők, mintha a híd alatt laknának és nem akarnak hazamenni. Szerintem nem ez a műsor kovácsol össze jobban egy párt. Marika néni miért kell, hogy tudja, hogy beszélek idegállapotban a párommal?  - fogalmazta meg az énekesnő, aki ezzel magyarázza, hogy soha nem vállalt el ilyen műsorokat. ", "site": "https://www.borsonline.hu/cimke/tolvai-reni"}
{"title": "Őrülten dögös szettben, mellbedobással várja az ünnepeket Tolvai Reni – Fotó ", "body": "Szereti fromás idomait megmutatni Tolvai Reni, és most egy ünnepi fotóval lepte meg az Instagram közönségét. \nKarácsonyi lázban ég az aranytorkú énekesnő, aki egy elképesztő domina szettben, gyönyörű fehér bundát magára öltve várja a Mikulást. Fotója láttán már mi is izgatottan várjuk az ünnepeket.                 View this post on Instagram                         A post shared by TR (@tolvaireni) ", "site": "https://www.borsonline.hu/cimke/tolvai-reni"}
{"title": "3 csillagjegy, akire veszély leselkedik az év hátralévő részében ", "body": " Új lehetőségeket, új karrierutat hoz az ősz.  Jobb, ha vigyázol! Ha a következő három csillagjegy közé tartozol, nem lesz fenékig tejfel 2024 vége. \nEgészen elképesztő, de lassan 2024. végéhez közeledünk: beléptünk az utolsó negyedévbe, így lassan ideje lesz felkészülnünk a következő év kihívásaira. Azonban az idei is tartogat még meglepetéseket –  jókat  és kevésbé jókat egyaránt. Most ez utóbbiról lesz szó,  három csillagjegy  ugyanis  kihívásokkal néz szembe  az októbertől december végéig tartó időszakban. Talán már tapasztaltad is az első jeleket! Vajon mely csillagjegyekre várnak kihívások az év hátralévő részében? Fotó: New Africa / Shutterstock Csillagjegyek, akiknek veszélyt hoz az év vége Ikrek Az Ikrek elsősorban kapcsolati és kommunikációs téren érezhetnek zavarokat: eluralkodik rajtuk az elégedetlenség és a bizonytalanság. Mind a magánélet, mind a karrier terén jelenlévő kapcsolatokban azt tapasztalhatják a jegy szülöttei, hogy noha eddig oly gördülékenyen ment minden beszélgetés, minden megbeszélés, minden eszmeváltás, most azonban mintha félreértelmezések és félreértések nehezítenének meg mindent. Ebben az időszakban a legjobb módszer a lehető legegyértelműbbnek, legnyíltabbnak és legőszintébbnek lenni! Szűz A rendszerető Szűz azt érzi, mintha 2024. végére valahogy kicsúszna az irányítás a kezei közül, és mintha semmi sem úgy alakulna, ahogy azt ő szeretné. Mind a magánéletedben, mind a szakmádban azt tapasztalhatod, most egy terv sem akar úgy alakulni, ahogy annak kellene, ez pedig rettenetesen zavar. Ráadásul kiderül, hogy jobban kell foglalkoznod az egészségeddel is, mint eddig tetted. Itt az ideje a tökéletesség helyett a rugalmasságra fókuszálnod! Vízöntő A Vízöntő 2024 utolsó hónapjaiban egyszerre találja magát szembe belső konfliktusokkal és külső kihívásokkal. Ráadásul épp azok a tervek futnak vakvágányra, amik kreatív szemléletet, előremutató gondolkodásmódot igényelnek - azaz épp az erősséged tűnik úgy, mintha cserben hagyna. Hogy mit tanácsolunk? Légy türelmes! Van, hogy egy-egy ötletnek, egy-egy terv megvalósulásának idő kell. ", "site": "https://www.borsonline.hu/cimke/veszely"}
{"title": "Kitálalt a McDonald's egykori séfje: elképesztő spórolási tippet adott ", "body": " Kiderült az igazság a mekis hamburgerről és sült krumpliról.  A szakács a közösségi oldalán beszélt a részletekről. \nNem számít, hol élsz a világban, szinte mindenki evett már  Big Mac-et  de, ha azt állítod, hogy még soha nem fogyasztottál, akkor is tudod, mi az. Ezt az ételt semmiképpen ne rendeld a McDonald's-ban Fotó: Pexels Az ikonikus hamburgert először 1967-ben alkotta meg egy pennsylvaniai McDonald's franchise-üzlet, és népszerűsége annyira megnőtt, hogy az Egyesült Államok minden gyorséttermében felkerült az étlapra. Ez az eredeti hamburger, ahogyan mindannyian ismerjük, de többféleképpen és méretben kapható, attól függően, hogy melyik országban jársz. Azonban a McDonald's korábbi séfje most arra bíztatja az embereket, hogy egy másik mekis hamburgert rendeljenek, hogy spóroljanak .  Mike Haracz  szakács a TikTok-on fejtette ki az álláspontját: Ne rendelj Big Mac-et! Egy McDouble jobb mint egy Mac, megspórolsz vele 2 dollárt, és ha egy étterem nem hajlandó ezt megtenni neked, akkor talán ne menj oda többet.  - fejtette ki a séf, aki hozzátette:  A McDouble csak egy szelet sajtot tartalmaz, akárcsak a Big Mac. Nincs azonban benne középső zsemle, amitől sokkal jobb és olcsóbb.  Mike azzal vált híressé a Tiktokon - ahol már több mint 315 ezren követik -, hogy bizalmas információkat osztott meg a McDonald's-ról. Később, 2015 és 2019 között az amerikai menü kulináris innovációs menedzsereként dolgozott - emlékeztet cikkében az  Unilad . Mutatjuk Mike Haracz videóját :     @chefmikeharacz   #duet  with @Mannuelvazquez Don’t order a  #McDonalds   #BigMac  ever again.  #mcdonaldshacks   #mcdonaldssecrets   #mcdonaldshack   #mcdonaldsbigmac   #mcdonaldsbigmacsauce   #McDouble   #mcdoubles   #mcdoublewithmacsauce   #MacSauce   #FastFoodHack   #FastFoodHacks   #McDonaldsMenuHack   #McDonaldsMenuHacks   ♬ original sound - Mannuelvazquez         ", "site": "https://www.borsonline.hu/cimke/veszely"}
{"title": "Polgár Tünde nagyon aggódik: fia veszélyben van a Helene hurrikán miatt ", "body": "A cikkünk születésének idején még semmit sem tudnak a szülők az egyetlen gyermekükről, Polgár Daniról. Polgár tünde fiatal fiának feje felett épp most süvít el, óránként 200 km-es(!) széllel a Helene hurrikán.  \nTörténelmi erejű, a Saffir–Simpson-féle hurrikánskálán 4-es fokozatú vihar érte el ezekben a percekben az Egyesült Államok déli részét. A Mexikói-öböl felől érkező, pusztító erejű Helene hurrikán, Florida nyugati oldalán ért partot,  letarolva mindent, ami az útjába kerül . Az öbölben az olajkitermelést már napokkal ezelőtt leállították (pont úgy, ahogy  két évvel ezelőtt ), a partmentén élő lakosság egy részét kitelepítették,  az otthonmaradókat pedig figyelmeztették, hogy mentsék a menthetőt.  Köztük van  Polgár Tünde  fia,  Polgár   Dani   is, aki a család floridai otthonában, Sarasota városában, annak is a Siesta Key nevű negyedében tartózkodik.  A szülők ezekben a percekben még semmit sem tudnak az influenszer fiúról...   Polgár Árpád és Polgár Tünde jelenleg semmit sem tud az egy szem gyermekéről, Polgár Daniról (Fotó: Czerkl Gábor) Polgár Tünde fia, Dani még nem jelentkezett  A legfrissebb információk szerint hazai idő szerint a reggeli órákban érte el a hurrikán Florida partjait, 200 km/h-s széllökésekkel. Az amerikai Országos Hurrikán Központ  a félsziget teljes nyugati oldalán komoly tengeri áradásokat jósol, helyenként akár 6 méter magas vízhegyekkel.  A vihar érkezésével rengeteg háztartásban megszűnt az áramszolgáltatás, a szél mellett pedig súlyos esőzésekkel is számolni kell.  A radaron jól látszik, hogy Polgár Dani lakhelye, Siesta Key jócskán benne van a pusztító forgószél útjában (Fotó: Bors) A  BBC beszámolója szerint  már  több halálos áldozata is van a természeti katasztrófának.  Aggasztó, hogy mivel hat óra eltérés van a kinti és a hazai időzónák között, Polgárék még nem tudják elérni Danit, aki a reményeik szerint biztonságos helyen alszik épp.  Bár a nagy viharra felkészültek, addig nem lehetnek biztosak abban, hogy minden redben van, amíg a gyermekük nem kerül elő.   Polgár Daniról ezekben a percekben semmilyen információt nem tudni (Fotó: Mediaworks archív) Nagyon aggódunk!  Polgár Dani szüleivel péntek reggel sikerült telefonon beszélnünk, akiktől azt kérdeztük,  vannak-e már hírek Danival kapcsolatban.   Most még az éjszaka közepe van ott, semmit sem tudunk a fiunkról – válaszolta aggódó hangon a telefonban, Polgár Tünde. Majd így folytatta: Sajnos meg kell várnunk a reggelt, hogy jelentkezzen. Persze ahhoz az is kell, hogy legyen egyáltalán áram és/vagy telefonszolgáltatás. Ezekben az órákban nem tudunk mást tenni, mint aggódni és aggódni. Nehéz nap elé nézünk...    ", "site": "https://www.borsonline.hu/cimke/veszely"}
{"title": "Riasztották a tűzszerészeket: bombát találtak Komárom-Esztergom vármegyében - Fotó! ", "body": "A rendőrség lezárta a környéket. \nSzáz kilogrammos  szovjet rombolóbomba került elő Esztergomban, a robbanótestet kedden a helyszínen hatástalanítják, a munkálat idejére a rendőrség lezárja a területet - közölte az MH 1. Tűzszerész és Folyamőr Ezred kommunikációs tisztje hétfőn az MTI-vel. Második világháborús rombolóbomba került elő Esztergomban Fotó: MH 1. Tűzszerész és Folyamőr Ezred / Facebook Gajdos Milán  főhadnagy elmondta: a Visegrádi úton, a Tüzép-telep területrendezésekor bukkantak a 100 kilogrammos, élesített fenék- és orrgyújtó szerkezettel rendelkező szovjet rombolóbombára. A robbanótest elszállításához annak hatástalanítása szükséges, ennek biztonságos kivitelezéséhez mintegy 200 méter sugarú körben zárja le a rendőrség az érintett területet kedden a reggeli órákban - tette hozzá.   ", "site": "https://www.borsonline.hu/cimke/veszely"}
{"title": "Azonnal távozniuk kell: súlyos veszélybe kerültek Ördög Nóra gyerekei ", "body": "Ez nem gyerekjáték!  \nTavasszal még az egész ország azért volt lázban, mert a sztárok kiutaztak Ázsiába, hogy megmérettessék magukat.  A TV2 sikerműsora, az  Ázsia Expressz  ugyanis minden évben elnyeri a nézők szeretetét, éppen ezért adott volt, hogy idén ősszel is új évaddal rukkoljon elő a csatorna.  Olyan nagy nevek versenyeznek meg az idei évben, mint Krausz Gábor és Mikes Anna,  Stohl András és Tilla , a műsorvezető idén is - mint mindig - Ördög Nóra volt.  Ez az évad is izgalmakkal teli A műsort tavasszal forgatták, és már akkor láthattunk pici részleteket a nagy utazásból. Nóri családja ugyanis idén is vele utazott, így tehát  a Nánási családnak  nem csupán munka volt ez az út, de nyaralás és kaland is. A tavalyi évhez hasonlóan Nóri idén is egyperceseket töltött fel tavasszal az útról, most pedig, hogy a műsor már fut, végre megjelent a Nánázsia.  Ennek legutóbbi részében azonban megdöbbentő dolog derült ki.  Most már elárulom nektek, gyerkőcök, hogy ma, a hotelben, ahonnan eljöttünk, anya írt egy SMS-t, mielőtt elindultunk, hogy ahogy pakolunk, nézzek körbe, mert reggel találtak skorpiót a mellettünk lévő szobában - osztotta meg a rémhírt a gyerekekkel Nánási Pál.  A családapa  elmondta, hogy ha nem keltek volna ki időben az ágyból, akkor bizony elmondta volna nekik, mivel azonban ügyesen és időben ébredtek, ezért nem kellett  megrémítenie ezzel  őket a helyszínen. Amíg egyébként anya dolgozott, addig Pál és a gyerekek strandra mentek. Mici arról panaszkodott, hogy a kavics szúrja a talpát, és  amikor már elindultak volna fürödni a tengerbe, rájuk szóltak, hogy nem szabad, mert veszélyes . Ez tehát azt jelenti, hogy rövid időn belül kétszer is veszélybe kerültek a gyerekek.  ", "site": "https://www.borsonline.hu/cimke/veszely"}
{"title": "\"Nem hittünk a szemünknek. Zokogtunk!\" – Bernadett a testvérével ment volna az utolsó pillanatban lemondott Taylor Swift koncertre ", "body": "Bernadett Taylor Swift jegyekkel a zsebében számolta vissza a napokat a bécsi koncertig, majd szerda este pillanatok alatt szertefoszlott az álma, amikor terrorveszélyre hivatkozva lemondták az énekesnő bécsi koncertjeit. A lány örül, hogy húgával együtt biztonságban van, ám borzasztó csalódott, hogy a 10 éve dédelgetett álom továbbra is álom marad. \nLemondták  Taylor Swift  amerikai énekesnő bécsi koncertjeit, miután augusztus 7-én őrizetbe vettek két személyt, akik  merényletet terveztek  az énekesnő bécsi koncertjein.  A magyar rajongók borzasztóan csalódottak, ugyanis az énekesnő pályafutása során még sosem lépett fel ilyen közel hazánkhoz.   Bernadett 10 éve várta a  koncertet , amire a jegyeket vőlegényétől kapta ajándékba, amikor megszerezte a pszichológia mesterdiplomáját. Bernadett 10 éve erre a koncertre készül Fotó: olvasói Épp felértünk Budapestre Nyíregyházáról, ahonnan mentünk volna tovább Bécsbe, amikor láttuk a lesújtó hírt a húgommal. Nem hittünk a szemünknek. Zokogtunk!  — meséli lapunknak Bernadett, aki a testvérével utazott volna Bécsbe, hogy közösen bulizhassanak kedvencük koncertjén.  A 26 éves fiatal nő lemondásokkal teli éveket tudhat maga mögött. Az egyetem mellett Bernadett és húga beteg édesanyjukat és édesapjukat felváltva gondozza , így ez a közösen átélt élmény borzasztóan fontos lett volna számukra. 400 napja ketyeg a visszaszámláló a telefonomon. Minden nap egyre közelebb kerültünk hozzá, aztán az utolsó pillanatban szertefoszlott az álmunk  — meséli zokogva Bernadett, aki  több mint 150 barátság karkötőt készített a koncertre , hogy a hagyományoknak megfelelően különböző nemzetek rajongóival cserélgethessen. Rengeteget dolgozott, hogy karkötőket cserélgethessen kedvenc énekesnője koncertjén Fotó: olvasói Bár Bernadett jelenleg vigasztalhatatlan, hálával van tele a szíve, hogy idehaza biztonságban lehetnek. Bele sem merek gondolni, mi lett volna, ha megrendezik és történik valami. Vagy, ha mi hamarabb kiutazunk, ahogy terveztük. Izgulok a rajongókért, de remélem ők is biztonságban lesznek  — zárja Bernadett, aki bízik benne, hogy kárpótolják majd a  csalódott rajongókat .  Bernadett még aznap éjszaka akcióba lendült, és megszervezett egy bánatűző swiftie találkozót, hiszen ezt idehaza teljes biztonságban megtehetik.   ", "site": "https://www.borsonline.hu/cimke/veszely"}
{"title": "Perceken belül nyakunkba zuhan a jégesős vihar - riadót fújt a Katasztrófavédelem ", "body": "Veszély van! \nA HungaroMet zivatar veszélye miatt másodfokú (narancs) riasztást adott ki Bács-Kiskun vármegye, Baranya vármegye, Tolna vármegye területére. Az érintett területeken: Veszély! Hevesebb zivatarok kialakulására lehet számítani. A villámlások mellett kockázatot jelent a zivatarokat kísérő szél, jégeső is - írja a  Katasztrófavédelem . ", "site": "https://www.borsonline.hu/cimke/veszely"}
{"title": "Gyilkos kór jelent meg Magyarországon: Rusvai Miklós szerint ezek az emberek vannak elsősorban veszélyben ", "body": "Az Egészségügyi Világszervezet közlése szerint Európa több országában, köztük Magyarországon is megjelent a papagájláz, ami akár halállal is végződhet. Az egzotikus madárról elnevezett kórokozót hazánkban leginkább a galambok és a baromfik terjeszthetik. \nAz Egészségügyi Világszervezet közleménye szerint  Európa-szerte felütötte a fejét az emberekre is veszélyes papagájláz . A psittacosis néven is ismert  bakteriális fertőzés   csak idén 5 ember életét követelte . Lapunk Dr. Rusvai Miklós virológust kérdezte a rejtélyes betegséggel kapcsolatban. A szárnyasok terjesztik a kórt Fotó: Martin Mecnarowski A fertőzést  egy a Chlamydia családba tartozó  baktérium okozza , amely nem csak szárnyasokban jelenhet meg,  emlősöket, így az embereket is megtámadhatja . Dr. Rusvai Miklós virológus szerint ez a  baktérium  által okozott betegség évek óta jelen van Európában, ám eddig hazánkban még nem okozott  komoly problémát . Ez egy régóta ismert kórokozó, ami cseppfertőzéssel terjed  — kezd bele a papagájláz ismertetésébe Dr. Rusvai Miklós, aki szerint  idehaza leginkább a városi galambok és a díszmadarak terjeszthetik , ám extrém esetben megjelenhet emlősökben is. Dr. Rusvai Miklós szerint az idősekre lehet veszélyes a betegség Fotó: Mirkó István / Magyar Nemzet Leginkább azok vannak kitéve a fertőzésnek, akik madarakkal foglalkoznak, de érdemes azoknak is vigyázni, akik mostanában kezdenek bele egy padlás nagytakarításába  — hívja fel a figyelmet a szakember, aki arról is beszámolt lapunknak, hogy  korábban kéményseprők kezdték terjeszteni a fertőzést, ugyanis a kémény seprése közben állati tetemekkel, madártollakkal és szárnyasok  ürülékével szennyezett levegőt lélegeztek be. Dr. Rusvai Miklós szerint a  kórokozó által terjesztett betegség  mortalitása igen alacsony, ám  az idősebb generáció tagjaira, és a legyengült immunrendszerrel rendelkező emberek számára extrém esetben valóban halálos fenyegetést is jelenthet . A betegek ilyenkor a tüdőgyulladás súlyos következményeibe halnak bele, de okozhat ízületi gyulladást is, a fiatalok körében pedig termékenységi problémákat idézhet elő  — fejti ki Rusvai, aki azt is hozzáteszi, a kórokozó által előidézett betegséget  ugyan antibiotikummal lehet kezelni, ám a szervezet nem minden esetben reagál rá, így nehéz gyógyítani . Súlyos tüdőgyulladást, de akár termékenységi gondokat is előidézhet a kórokozó Fotó: KATERYNA KON/SCIENCE PHOTO LIBRARY / Getty Images  A szakember szerint a koronavírus járvány ideje alatt jól megtanult  higiéniai alapelvek betartása mellett kicsi az esélye, hogy egy átlagember találkozik a kórokozóval, így továbbra is ennek fontosságára hívja fel a figyelmet . Ám azok, akik valóban szárnyas állatokkal érintett területen, vagy közvetlenül is madarakkal foglalkoznak,  most még jobban figyeljenek oda a higiéniai előírásokra , ugyanis a szakember szerint  a kórokozó a jelenlegi körülmények között sokáig képes életben maradni . Azt gondolom, hogy a 21. században ez a betegség nem jelent nagy kockázatot  — mondja Rusvai Miklós.   ", "site": "https://www.borsonline.hu/cimke/veszely"}
{"title": "Ételmérgezést okozhat a magyarok egyik kedvenc kajája, ha te is így készíted! ", "body": "Az airfryer egyre népszerűbb, de vannak bizonyos ételek, amelyeket nem szabad a gépbe tenni! \nEgy élelmiszer-szakértő felhívta az emberek figyelmét egy sokakat érintő  veszélyre . Az  airfryer  egyre népszerűbb háztartási elektromos készülék, aminek számos előnye van: percek alatt elkészíti az ételt és egészségesebb megoldás, mivel nem kell olajat önteni az étel elkészítéséhez. Az  energiatakarékos  eszköz által azonban veszélyeknek is ki vagyunk téve. Az airfryer egyre népszerűbb, de vannak bizonyos ételek, amelyeket nem szabad a gépbe tenni! Fotó: Pexels Vannak bizonyos ételek, amelyeket nem szabad a gépbe tenni! Brenda Peralta  dietetikus elmagyarázta, hogy a szalonna egy rendkívül zsíros étel, és ha forrólevegős sütőben készítjük el, az súlyos problémákat okozhat.  Ez egy zsíros étel, és amikor légsütőben sütik, a zsír lecsepeghet, és füstöt vagy fröccsenést okozhat. Ráadásul, ha a szalonna nem megfelelően készül el benne, akkor fennáll az ételmérgezés kockázata is - fogalmazott a szakértő. Fontos az is, hogy  aki airfryert használt, az a lehető leggyakrabban mossa el a sütőt , hogy elkerülje az élelmiszer-szennyeződés kockázatát - írja a  Mirror .     ", "site": "https://www.borsonline.hu/cimke/veszely"}
{"title": "Utcai zaklatás áldozata volt Demcsák Zsuzsa – hazáig kellett menekülnie ", "body": "Demcsák Zsuzsának volt, hogy hazáig kellett szaladnia egy ismeretlen férfi elől. \r\n\r\n \nKomoly és érzékeny témát érintett szerda este Demcsák Zsuzsa a  Bréking  című műsorban: a saját tapasztalatait osztotta meg az  utcai zaklatással kapcsolatban.                    A bejegyzÃ©s megtekintÃ©se az Instagramon                         DemcsaÌk Zsuzsa (@zsdemcsak) Ã¡ltal megosztott bejegyzÃ©s forrnak az indulatok A téma aktualitását az adta, hogy napok óta, Anglia szerte forrnak az indulatok egy fiatal nő tragikus halála miatt. A 33 éves Sarah Everard március 3-án, este fél 10-kor egyedül tartott hazafelé, amikor  rejtélyes körülmények között eltűnt . A holttestét egy héttel később találták meg a kutatócsapatok, a nyomozás pedig sokkoló eredményt hozott: egy rendőrt gyanúsítottak meg a gyilkossággal. Az ügy érthetően felkavarta az embereket, országos kérdéssé vált, hogy mennyire biztonságosak – különösen sötétedés után – a brit nyilvános terek a nők számára.  Demcsák Zsuzsa a saját bőrén érezte, milyen veszélyes a helyzet  A Bréking műsorvezetőnője a felvezetésben a személyes élményeiről mesélt:  – Nekem is többször kellett szaladnom hazafele, és fényes nappal, mondjuk az még Angyalföldön volt  – mondta Zsuzsa, aki megrendülten folytatta: – A lányom is hallott erről a történetről, ezzel jött haza. Látta, hogy milyen zaklatásoknak vannak kitéve iskolában, rendőr által az ő korabeli lányok. Erről nekünk  egy egész estét kellett átbeszélni hogy mennyire kell neki félnie , hogy mennyire engedem őt, hogy mitől kell tartania, mik azok a jelek? Ez egy létező probléma, Angliában minden ötödik nőt ér molesztálás az utcákon a legfrissebb felmérések szerint – számolt be a szomorú részletekről Demcsák.  ", "site": "https://www.borsonline.hu/cimke/veszely"}
{"title": "Ezek a legveszélyesebb csillagjegyek, vigyázz velük! ", "body": "Mindenkinek vannak rossz tulajdonságai, ugyanakkor jók is. Egyes csillagjegyeket azonban érdemes olykor inkább elkerülni. \nSzámos olyan cikk született már, amelyek az FBI által nyilvántartott sorozatgyilkosokat tanulmányozzák. Ezek alapján kiderült, hogy a Rák csillagjegy szülöttei a legveszélyesebbek. Ugyanakkor a sorozatgyilkosok statisztikáiból kiderül, hogy közel 500 gyilkosból a Rák szülöttei vannak a legkevesebben. Most azt az öt csillagjegyet mutatjuk meg, akik horoszkópjuk szerinti személyiségjegyeik alapján a legveszélyesebbek. 1. Bak (december 22. - január 19.) Ezért veszélyes : Mindenre kiterjedő, gondatlan természetű bűnöző A Baknak minden tulajdonsága megvan ahhoz, hogy bármilyen bűncselekményt elkövessen – legyen az zsebelés vagy gyilkosság. 2. Oroszlán (július 23. - augusztus 23.) Ezért veszélyes : Elmebeteg, fokozottan indulatos Az elmebeteg Oroszlán képes bármilyen bűncselekményt elkövetni, hogy hírnevet szerezhessen magának. 3. Skorpió (október 23. - november 21.) Ezért veszélyes : Féltékeny, agresszív és szadista A féltékeny és agresszív Skorpió rendkívül veszélyes lehet, ha a körülmények nem megfelelőek. Szadisztikus természete arra készteti, hogy manipuláljon másokat, és még ha nem is önmaga követi el a bűncselekményt, ő irányítja azt. Az orgyilkosok általában Skorpiók. 4. Nyilas (november 22. - december 21.) Ezért veszélyes : Rendkívül erős személyiség, ügyes tolvaj A Nyilas nem ont vért, csak akkor, ha élete veszélyben van, akkor azonban bedurvul. Ismerten jó tolvaj, a hírhedt bűnözők listáján toronymagasan vezet a csillagjegy. 5. Vízöntő (január 21. - február 18.) Ezért veszélyes : Manipulatív, bosszúálló Általában jó magaviseletű, a Vízöntő a legügyesebb bosszúálló. Karizmatikus vezetői képességének köszönhetően nagyszerű manipulátorrá és hackerré válhat. ( via ) ", "site": "https://www.borsonline.hu/cimke/veszely"}
{"title": "Továbbra is rettegésben tartják az utasokat a drogosok a budapesti buszokon ", "body": "Megerősítik a 9-es és a 151-es buszokon a Fővárosi Közterület-felügyelet járőrszolgálatát – ígérte a Borson keresztül a BKK. Egy riportunkban arról számoltunk be, hogy az érintett járatokat a kőbányai szakaszokon szinte elözönlik az agresszív drogosok, emiatt pedig az idősek és a kismamák sem érzik magukat teljes biztonságban. Most annak jártunk utána, hogy javult-e a helyzet. \nHangoskodnak, lopnak és rabolnak a drogosok a budapesti 9-es és 151-es buszokat elözönlő drogosok a kőbányai szakaszokon. A Bors néhány hete számolt be a problémáról, mire a BKK ígéretet tett arra, hogy a jövőben érezhetően több közterület-felügyelő végez majd a járműveken közbiztonsági járőrözést. A Bors kíváncsi volt rá, javult-e a helyzet.  Munkatársaink a fedélzeten történetesen nem találkoztak járőrökkel , és az általunk megkérdezett utasok sem tapasztaltak különösebb javulást. A 9-es busz fedélzetén több idős emberrel beszélgettünk. István szerint manapság már szinte bátorságra van szükség, ha valaki a tömegközlekedést szeretné igénybe venni. Nem vagyok gazdag ember, tőlem alig tudnak valamit elvenni,  de ami a zsebemben van, ahhoz ragaszkodom. Bevallom, nem vetem meg az olcsó borokat, de kábítószerhez sosem nyúlnék. Nem akarok teljesen kifordulni magamból. A napjaim nagy részét a buszon töltöm, de közterest mostanában nem láttam  – magyarázta lapunknak a férfi, akihez egy utastársa is csatlakozott. –  Kifejezetten utálom a drogosokat, mert kiszámíthatatlanok.  Könnyű felismerni, hogy valaki szer hatása alatt áll, mert nagyon nincs képben, megy, mint a világtalan és kötekszik. Engem is jónéhányszor megtámadtak már, előfordult, hogy megpróbáltak kirabolni. Itt, Kőbányán is előfordult már, hogy valakit 500 forintjáért gyilkoltak meg. Én jobban jártam, engem egy 200 forintot óráért vertek meg, de nem hagytam, hogy elvigyék –  mondta a Borsnak Makula Gyula. A kőbányai végállomáson inkognitóban több kerületi közterület-felügyelővel is szóba elegyedtünk. Mint megtudtuk, ők nem szállhatnak fel a járművekre, csak a fővárosi kollégáik, ám így sincs idejük unatkozni. – Főleg reggel és este adnak sok munkát a kábítószer-felhasználók. Mi már a viselkedésük alapján megállapítjuk, hogy mit fogyasztottak. Sajnos  errefelé a legolcsóbb, és egyben a legdurvább dizájnerdrogok a jellemzőek , hiszen a hajléktalanok vagy a szegényebb fiatalok csak azokat tudják megvásárolni. Persze Kőbányának vannak előkelőbb részei is, de az ott élők inkább minőségibb cuccokat tolnak –  magyarázta egyikük, és hozzátette: a bedrogozott emberek azért veszélyesek, mert egyik pillanatról a másikra változhat a kedélyállapotuk, és a békésnek tűnő illetők hirtelen őrjöngő fenevadakká válnak. Sok mindent a buszvezetők sem tehetnek a drogosokkal szemben. Egyikük elárulta: ha csak bealszanak az ülésen, leszállítja őket, de olyan is előfordul, hogy kénytelen rendőrt hívni az agresszív ifjakra. ", "site": "https://www.borsonline.hu/cimke/veszely"}
{"title": "Már tényleg csak ez hiányzott: a koronavírusos betegek egyharmada visszakerül a kórházba ", "body": "Kutatás bizonyítja, hogy a koronavírusból felépült betegek egyharmada négy hónapon belül újra kórházba kerül, minden nyolcadik pedig meghal ugyan ebben az időszakban. \nEgy brit tanulmány szerint a koronavírusból felépülő betegek nagy része négy hónapon belül újra kórházba kerül valamilyen szervkárosodás miatt, s egy részük bele is hal ezekbe. A londoni Univerity College, a Leicesteri Egyetem és a Nemzeti Statisztikai Hivatal kutatói 48 ezer kórházból hazaengedett COVID-beteg adatlapjait egy általános lakossági kontrollcsoportéval. Ezek az adatlapok tartalmazták a kezelt betegek újabb kórházi kezeléseit, elhalálozásuk arányát és a légzőszervi, szív-, vese-, máj- és anyagcserebetegségek, köztük a  cukorbetegség súlyosságát  - ismertette az MTI. Az adatok igen lesújtók az elemzésbe bevont 47 780 betegből 14 060-an szorultak újabb kórházi kezelésre mintegy 140 napon belül, és 5875 meghalt ugyanezen időszakban. A kutatók arra a következtetésre jutottak, hogy  a Covid-19 miatt kórházban kezelteknél magasabb lehet a szervkárosodás aránya  a kontrollcsoporthoz képest. – A kockázat növekedése nem korlátozódik az idősekre, és nem egyforma az etnikumokat illetően. A diagnózis, a kezelés és a  poszt-Covid-szindróma  megelőzése integrált és nem szervi vagy betegségspecifikus megközelítést igényel, és sürgős kutatások szükségesek a kockázati tényezők feltárására. Eredményeink azt jelzik, hogy a Covid–19 hosszú távú terhe jelentős lehet a kórházakra és az egészségügyi rendszerre  – írták a  British Medical Journal  című orvostudományi folyóiratban megjelent tanulmányban. MTI ", "site": "https://www.borsonline.hu/cimke/veszely"}
{"title": "Durva támadásokat kap Bereczki Zoltán az autóbalesete miatt, nem hagyta szó nélkül ", "body": "Először szólal meg a színész a négyes karambollal kapcsolatban. Azt mondja, az internet népe nekiesett, hogy felelőtlen alak, amiért veszélybe sodorta a terhes párját.  \nMint arról a  Bors elsőként beszámolt , Bereczki Zoltán súlyos autóbalesetet szenvedett pénteken kora délután, az M7-es autópályán. A színész kedvesével, Bata Éva színésznővel és a kislányával, Zorkával a Balatonra tartott, amikor a  rácsúszásos baleset történt . Szerencséjükre mindenki karcolás nélkül megúszta az ütközéssorozatot, Bata Évát a helyszínről mégis mentőhelikopter szállította kórházba.                   View this post on Instagram                         A post shared by Bereczki ZoltaÌn (@bereczkizoltan) Ennek a balesetnek az elszenvedője vagyok, nem az okozója, minden híresztelés ellenére. Hátulról találtak el, ahogy megálltunk egy közlekedési helyzetben. Nyilván az illető megijedt, fékezett egyet, a következő már nagyobbat fékezett, és megállt a sor. Előttem is megállt egy autó, én is megálltam, a mögöttem lévő azonban, vagy  nem figyelt, vagy gyorsan jött, belénk szállt , és beletolt az előttünk lévő autóba. Ezután megjött még egy autó, és az is belerongyolt a kocsisorba. Így lett négyes karambol  – mondta a LifeTV Ébredj velünk! műsorvezetőjeként élő adásban Bereczki. A színész a karambol után – talán nem meglepő – hideget-meleget kapott az interneten.  – Mit száguldozok, most majd tanulok, hogy képzelem, hogy egy terhes nővel ilyen gyorsan megyek...ilyeneket írtak. De mivel húsz éve vagyok a rivaldafényben, ehhez már hozzá vagyok szokva.  Nem idegesítem rajta magam, örülök, hogy ennyivel megúsztuk. ", "site": "https://www.borsonline.hu/cimke/veszely"}
{"title": "Újra megjelent a torokgyík ", "body": "A kötelező védőoltással szinte eltűnt, most mégis visszatérni látszik a torokgyík. Az antibiotikumokra rezisztens törzsek világszintű fenyegetést jelenthetnek. \nA valaha rettegett, rengeteg gyermekéletet kioltó torokgyík vagy diftéria a kötelező DiPerTe (diftéria-pertusszisz-tetanusz) védőoltásnak köszönhetően a könnyen megelőzhető betegségek közé került világszerte – írja az  Origo . AZONBAN A BETEGSÉGET OKOZÓ CORYNEBACTERIUM DIPHTHERIAE BAKTÉRIUM EGYRE TÖBB ANTIBIOTIKUM-OSZTÁLLYAL SZEMBEN VÁLIK REZISZTENSSÉ, ÉS A JÖVŐBEN KICSÚSZHAT AZ OLTÁS ELLENŐRZÉSE ALÓL IS – figyelmeztetnek brit és indiai kutatók. A Cambridge-i Egyetem tudósai által vezetett kutatócsoport rámutat: a COVID-19-járvány miatt bekövetkezett késések a diftériaoltás beadásában, illetve a fertőzések számának növekedése együttesen azt a kockázatot hordozza magában, hogy a torokgyík újból világszintű fenyegetéssé növi ki magát. A NATURE COMMUNICATIONS SZAKFOLYÓIRATBAN MOST MEGJELENT KÖZLEMÉNY BRIT ÉS INDIAI SZERZŐGÁRDÁJA A GENOMIKA ESZKÖZEIVEL TÉRKÉPEZTE FEL A C. DIPHTHERIAE TERJEDÉSÉT ÉS ÚJ VÁLTOZATAINAK MEGJELENÉSÉT INDIÁBAN, AHOL 2018-BAN A JELENTETT ESETEK TÖBB MINT FELE TÖRTÉNT. Összesen 61 betegből izolálták a baktériumot, és ezek genomját összevetették 441 nyilvánosan elérhető genommal. Az elemzés révén a kutatók fel tudták vázolni a C. diphtheriae filogenetikai fáját: egyfajta családfát, amely megmutatja, milyen rokonságban állnak egymással a különböző helyekről származó izolátumok, s ezzel fényt derít a betegség terjedésének útvonalaira. Ugyanezen genomikai elemzés segítségével felmérték a baktériumokban található, az antibiotikumok ellen védettséget nyújtó antimikrobiális rezisztencia-(AMR-) géneket, illetve a toxint kódoló génben tapasztalható változatosságot. Az Ázsiából és Európából izolált publikus genomok összehasonlítása kontinenseken átívelő rokonsági csoportokat tárt fel. Ez arra mutat, hogy a C. diphtheriae feltehetőleg több mint egy évszázada megvetette a lábát az emberi populációkban. ", "site": "https://www.borsonline.hu/cimke/veszely"}
{"title": "Még az aszpirin is veszélyesebb a sokat támadott AstraZeneca vakcinánál ", "body": "Az a vakcina a jó, amit már beadtak. Szakértők szerint pedig a gyógyításban mindennek megvannak a kockázatai. \nAz elmúlt hetekben világszerte témát szolgáltatott a sajtónak és az átlagembereknek is az Oxford Egyetem és AstraZeneca által fejlesztett koronavírus-vakcina, miután kiderült, hogy a készítmény nagyon ritka esetekben vérrögképződést okozhat, amely trombózishoz vezethet. Az Európai Gyógyszerügynökség (EMA) vizsgálata után kijelentette, lehet összefüggés a vakcina és a trombózisos esetek között és a vérrögképződés veszélyét mint a vakcina nagyon ritka mellékhatásait fel kell tüntetni a készítmény dobozain.  A híreket olvasva sokan Magyarországon is a vérrögképződés kockázatától tartva utasítják el ezt a koronavírus elleni vakcinát.  Pedig Nagy-Britanniában március 24-ig 18 millió embert oltottak be az AstraZeneca vakcinával, és 30 esetben tapasztaltak vérrögképződést, amelyből 7 esetben okozott halált a trombózis. Vagyis a vakcina miatt halálozás aránya 0,0001 százalék, ami elenyészően kevés, ráadásul, az AstraZeneca oltásánál jóval gyakrabban fordul elő a vérrögképződés például a hormonális fogamzásgátlók használata során, ám azokat mégis rengetegen használják. Az AstraZeneca oltásával kapcsolatban a napokban egy panelbeszélgetés zajlott, melyen részt vett a brit kormány vészhelyzetekre létrehozott tudományos tanácsadó csoportjának (SAGE – Scientific Advisory Group for Emergencies) egyik orvosszakértője,  Calum Semple  professzor is, aki fontos dologra hívta fel a figyelmet. Az  Express  brit napilap cikke szerint ugyanis a panelen felvetődött, hogy a vérrögképződés ellen az oltással együtt  aszpirint  kellene beadni a pácienseknek, az ugyanis vérhígító hatású. Ez ugyan igaz, hiszen az aszpirint többek között szívinfarktus vagy stroke megelőzésére is alkalmazzák, ám ez egy vészhelyzeti megoldás, amely a vakcina beadásával nem biztos, hogy összeegyeztethető. az aszpirin talán még veszélyesebb is, mert a szedése egyes embereknél gyomorfekélyt okoz. ezzel csak arra szerettem volna rámutatni, hogy a gyógyításban mindennek megvannak a kockázatai. A lényeg, hogy igyekezzünk a kockázatokat a minimumra szorítani. – mondta a szakember, aki egyáltalán nem aggódik amiatt, hogy több helyen átmenetileg felfüggesztették, vagy korlátozták az AstraZeneca vakcina alkalmazását.  ", "site": "https://www.borsonline.hu/cimke/veszely"}
{"title": "Exatlon – Drámai fotók! Súlyos sérülést szenvedtek a Bajnokok sztárjai ", "body": "Lendületben vannak a pirosak, a triplatétes nap győzelme után a végjátékban is fölényes győzelmet aratnak. Somhegyi Krisztiánék mindent megtesznek, hogy ne bajnok párbaj legyen, talán pont ez a nagy akarás okozza, hogy ketten is megsérülnek a csapatból. \nAmikor  súlyos sérülése miatt Szabó Franciskának  idő előtt véget ért az a játéka, megkérte Somhegyi Krisztiánt, hogy vegye át csapatkapitány szerepét. A műugró bajnok  hallgatott mentorára és az elmúlt hetek tragikus szereplése után kiosztotta csapattársait. Kifakadása utat talált a bajnok szívekbe, ami a teljesítményükön is meglátszik. Űzik, bíztatják egymást, még a  gipszelt kezű Kocsis Lilkó  is torka szakadtából üvölt a pálya szélén, hogy ezzel ösztönözze csapattársait. Ég is a tűz mindenkiben, fantasztikus győzelmet arattak a létfontosságú triplatétes napon, és a végjátékot is könnyedén nyerik. De boldogságukat beárnyékolja, hogy  Somhegyi Krisztián  és Virág András is megsérül az akadálypályán. Kérdés, hogy nem a túlzott akarás okozta-e a sérülésüket. Úgy gondolom, hogy azok közé tartozom, akik tudatosan mennek a pályán, a sérülést azonban sosem lehet maximálisan kizárni – mondta a Borsnak Krisztián. – Úgy álltam a rajthoz, ahogy mindig, nem voltam feszült vagy görcsös, csak próbáltam hinni magamban. Sajnos ebben a versenyben ilyen helyzetek előfordulnak. A hüvelykujjam alsó részét megütöttem, éreztem, hogy ez egy nagyobb ütés volt… Próbáltam a pálya hátralevő részén is a futamra koncentrálni, de a kör végén már nagyon fájt.  Tudtam, hogy komolyabb baj történt, mint egy egyszerű zúzódás.  Egy versenyző fejében pedig ilyenkor rögtön megfordul az a gondolat, hogy a sérülés akár negatívan is befolyásolhatja a további szereplést, de jobb ilyenkor a pozitív gondolatokat erősíteni. Bízom benne, hogy minél hamarabb visszaállhatok és segíthetem a csapatot – tette hozzá. A karate bajnoknak a bokája sérült meg futás közben, de így is behúzta a pontot. – Ez csak egy szerencsétlen lépés volt fejtette ki András. Az volt az előnyöm, hogy annyira dolgozott még bennem az adrenalin, hogy be tudtam húzni még egy győztes futamot. Nem hiszem, hogy emiatt veszélyben lennék.  Voltak már ettől nagyobb sérüléseim is, és csináltam már végig európai versenyt úgy, hogy részleges bokaszalag szakadásom volt. Kicsi pihenés vár rám, de én már akár most újra futnék. ", "site": "https://www.borsonline.hu/cimke/veszely"}
{"title": "Bizarr látvány: Munkagéppel robogott egy tízéves Dabason – videó ", "body": "Megdöbbentő látvány fogadta szombaton délelőtt a Dabason közlekedőket: egy mindössze tíz év körüli kisfiú ült ugyanis egy több tonnás munkagép volánjánál a főúton. \nA  Budapesti Autósok Közösségének  egyik olvasója egy videót is közölt az esetről. Fedélzeti kamerás autójával ugyanis éppen a Dabas és Gyón közötti úton haladt délelőtt háromnegyed 11 környékén, amikor egy STOP táblánál egyszer csak  egy bobcat tűnt fel, amit nem más, mint egy megközelítőleg tíz éves kisfiú vezetett . A felvételen látni, ahogy a munkagépet vezető gyerek megáll a táblánál, majd szépen áthaladt a forgalom kellős közepén a kereszteződésben, és komótosan tovább robog. –  Azért érezhető, hogy nem mindenki viseli el a tavaszt ép elmével  – kommentálta a felvételt a készítő, aki szerint  a munkagép mögött a gyerek apja kísérte a srácot. Ez egy szombati videó, amin egy körülbelül 10 éves gyerek egy munkagéppel vesz részt egy olyan forgalmi helyen – ahol nemrég halálos baleset is történt –, miközben apuka büszkén követi őt   – tette hozzá. Halálos gázolás is történt itt A videó a vasútállomás környékén készült, ahol  nemrégiben halálos baleset is történt:  akkor ugyan ezen a helyen egy 66 éves nyárlőrinci férfi a terepjárójával gázolt el a zebrán egy 40 éves asszonyt, aki éppen elektromos biciklijét tolta át a gyalogátkelőn.  A nő olyan súlyosan megsérült, hogy hiába értek azonnal a helyszínre a mentők, már nem lehetett megmenteni, a helyszínen meghalt. Nem árt az óvatosság Egy, a környékben élő nő szerint, bár nem életveszélyes a szóban forgó kereszteződés, de azért néha oda kell figyelni. – Megesik, hogy az arra járatlanok csak lelassítanak a táblánál, de nem állnak meg, és  bár nem a legforgalmasabb hely, azért folyamatos az autós forgalom.  Egy kisgyerek még bármitől megijedhet, elránthatja a kormányt, életveszélyes kiengedni így a forgalomba  – vélekedett a nő. Eljárás indult A felvétel a rendőrséghez is eljutott, a Bors kérdésére elárulták, hogy eljárást indítottak az ügyben: –  A Dabasi Rendőrkapitányság  járművezetés tiltott átengedése bűncselekmény és más szabálysértések miatt eljárást indított az ügyben  – tájékoztatta a Borsot Szabóné Berki Bianka szóvivő. ", "site": "https://www.borsonline.hu/cimke/veszely"}
{"title": "Koronavírus-járvány: maszk nélkül hömpölygött a tömeg hétvégén ", "body": "A jó idővel együtt ellepték a parkokat és a kirándulóhelyeket  az emberek. Döbbenetes a látvány: kortól függetlenül sokan fittyet hánynak a járvány miatti védelmi intézkedésekre és leveszik a maszkot. \nA Bors munkatársai hétvégén felkerekedtek, hogy meglátogassák a népszerű budapesti kirándulóhelyeket és bizony elakadt a szavuk a látottaktól: a kikapcsolódni vágyók nagy többsége nem csak a maszkról feledkezett meg, még a távolságtartással is adódtak gondok. A Normafán, Vérmezőn, a Városligetben vagy a Guckler Károly-kilátón, de legfőképp a Margitszigeten nyoma sincs a járványügyi szigornak. A Margitszigeten a legrosszabb a helyzet A fővárosban található zöldövezetek egyértelműen felkapott kirándulóhelyeknek számítanak, hiszen csak Budapesten majd kétmillió ember él. A hétvége folyamán, a legtöbb kirándulóhelyen a kora reggeli órákban még elenyésző volt a sétálók száma, ám délutánra néhol már tömegek alakultak ki. A legtöbb helyen a reggeli órákban zömmel kutyások és sportolók tartózkodtak, ám közülük is csak néhányan viseltek maszkot. Sokan az ellenőrzéstől tartva csak az állukra húzták a védőeszközt, és még akkor sem húzták föl azt az arcukra, amikor elsétáltak egy kisebb-nagyobb csoportosulás mellett. Az igazi megdöbbenést mégis az hozta, hogy a veszélyeztetett korosztályból bőven akadt olyanok, akik szintén csak díszként hordták a maszkot, ahelyett, hogy szabályosan viselték volna. Szabadtéren is szükség van rá Dr. Bense Tamás háziorvos szerint sokan hamis biztonságérzetben ringatják magukat, ha szabadtéren vannak. Senkinek ne legyen hamis biztonságérzete attól, mert megkapta az oltás egy vagy két adagját.  –  Egyetlen oltás sem nyújt és nem is ígér száz százalékos védelmet , nem beszélve mások veszélyeztetéséről – világított rá a Bors kérdésére Dr. Bense. Zárt térben és szabadban is továbbra is javasolt a távolságtartás, a maszkviselés és a kézmosás vagy ennek lehetősége híján a fertőtlenítő használata. – Azt javaslom, hogy csak olyan helyen vegye le bárki a maszkot, ahol éppen nincs senki. Ahol emberek vannak, vagy valaki közelít felénk, azonnal vegyük föl. Ezzel nem csak magunkat, hanem a többi kirándulót is megvédjük. Ez véleményem szerint a sportolókra is vonatkozik. Bizony egy futó vagy egy kerékpározó is húzza az arcára a maszkot, ha valakihez közel kénytelen elhaladni, persze legjobb lenne, ha olyan helyet keresne, ahol nincs nagy tömeg. Azért mondom ezt, mert sporttevékenység közben a fokozott kilégzés több méterre is elrepíti azokat a mikroszkopikus részecskéket, melyeken a kórokozók megtapadhatnak  – magyarázta a háziorvos, aki mindenkit megfontoltságra, a tömegek elkerülésére és az oltás felvételére buzdít. Keresse az ismeretlen helyeket Dr. Bese Tamás azt tanácsolja, hogy amennyire lehetséges, mindenki próbáljon meg olyan kirándulóhelyet választani, ami nem túl felkapott. Az elemózsián kívül a táskában mindenképp legyen fertőtlenítőkendő és gél, gumikesztyű, pokróc és kullancsriasztó. A padokat, asztalokat érdemes fertőtlenítő kendővel áttörölni, de a legjobb megoldás, ha az ember inkább pokrócra ül, természetesen csak a kullancsok elleni megfelelő védelemmel felvértezve. A kiránduláson viselt ruhát otthon azonnal tegyük a szennyesbe, zuhanyzás után pedig vizsgáljuk át magunkat, mert már elkezdődött a kullancsszezon. Tartsa észben! * A települések belterületén, az utcán és a közterületen továbbra is mindenki köteles maszkot hordani. * Közterületen és nyilvános helyen a 1,5 méteres távolságot tartani kell. * A szabadidős sporttevékenység – a kijárási tilalmon kívüli időszakban – továbbra is folytatható egyedül vagy ugyanazon háztartásban élőkkel, azzal a feltétellel, hogy másoktól legalább 1,5 méter távolságot kell tartani. ", "site": "https://www.borsonline.hu/cimke/veszely"}
{"title": "Figyelmeztetést kapott minden Android telefonos ", "body": "Egyes applikációk úgy megbújnak a telefonon, hogy azt is elfelejtjük, valaha letöltöttük azokat. \nHa neked is androidos  telefonod  van, érdemes azonnal ellenőrizned, a  Dr.Web  biztonsági szakértői ugyanis egy tucat népszerű alkalmazást találtak, amelyek erősen  megfertőzik a telefonokat és bosszantó szponzorált tartalmakkal bombázzák a képernyőt.  Az egyik ilyen alkalmazás a  Super Skibydi Killer,  amit több mint egymillióan töltöttek le, míg egy másikat, az  Agent Shootert  körülbelül 500 ezren.   Más alkalmazások pedig egyenesen megbújnak a telefonon, a felhasználók gyakran el is felejtik, hogy valaha telepítették azokat. Egyes applikációk úgy megbújnak a telefonon, hogy azt is elfelejtjük, valaha letöltöttük azokat Fotó: Pexels A bosszantó, úgynevezett reklámprogramos átverés mellett egyes alkalmazásokról azt is megállapították, hogy veszélyes oldalakra irányítják a felhasználókat. Az összes ilyen applikáció elérhető volt a Google Play Áruházban, bár azóta mindegyiket letiltotta a cég. Ez azonban csak azt jelenti, hogy már nem lehet letölteni azokat, de mindenkinek, aki már telepítette, meg kell győződnie arról, hogy a  készülékről  is törölve vannak-e, hogy megőrizzük eszközeink  biztonságát  - írja a  Mirror . A Dr. Webb ezekre az alkalmazásra adott ki figyelmeztetést: Super Skibydi Killer Agent Shooter Rainbow Stretch Rubber Punch 3D Eternal Maze Jungle Jewels Stellar Secrets Fire Fruits Cowboy's Frontier Enchanted Elixir Love Emoji Messenger Beauty Wallpaper HD         ", "site": "https://www.borsonline.hu/cimke/veszely"}
{"title": "Fegyveres őrök rohantak Ördög Nóra családja után ", "body": "Csak a szerencsén, vagyis inkább a szemfüles biztonsági csapaton múlott, hogy az Ázsia Expressz műsorvezetőjének családja nem került komoly veszélybe.  \nSzó szerint bármi megeshetett volna  Nánási Pállal ,  Micivel  és  Vencivel , ha messzebbre jutnak a biztonságot nyújtó szállodától. Guatemala ugyanis alig valamivel barátságosabb hely, mint Mexikó.  A közép-amerikai országban éppen olyan nagy számban tevékenykednek drogkartellek, mint a szomszédban és ott is nagyon gyakoriak az emberrablások és a vagyon elleni bűncselekmények.  Ezt pedig könnyű elfelejteni, ha az ember a belvárosban száll meg, ahol első ránézésre minden békés és nyugodt. Pontosan ez történt a fotóművésszel, aki egy rövidke pillanatra megfeledkezett arról, hogy miért is kísérik őket árnyékként mindenhová a stáb fegyveres őrei. Nánási Pál kissé meggyötörten beszélt a kamerába (Fotó: YouTube) Visszakísérték őket a biztonságba –  A lift nyomógombja egy zacskóval van letakarva, talán azért, hogy ne kopjon el, de közben az egész hotel ütött-kopott, koszosak az ablakok  – mutatta  a Nánázsia  legfrissebb epizódjában  a fotóművész , miközben Guatemalaváros egyik legnagyobb, ugyanakkor kevéssé komfortos szállodájában próbált meg a gyerekekkel reggelihez jutni. Közben kifutottak az időből, így arra jutottak, hogy elindulnak gyalog a belvárosban, hogy keressenek valami harapnivalót.  Nos, alig pár méterre jutottak, amikor a stáb és a hotel  fegyveres biztonsági őrei  utánuk eredtek és visszakísérték őket az épülethez. Fegyveres őrök szaladtak Nánási Pál és a gyerekek után (Fotó: YouTube) „ Belefáradtunk...” –  A hotelből kiléptünk és a biztonsági őreink húsz lépés után jöttek utánunk, kérdezve, hogy mi hova is megyünk. Közölték, hogy eszünkbe se jusson, mert ki fognak minket rabolni.  Ez a környék és tulajdonképpen az egész város a turistákra nézve veszélyes   – kezdte  Nánási Pál , aki végül a gyerekekkel együtt egy stábautóval hagyta el a hotelt, hogy a hátralévő napokat egy valamivel biztonságosabb környéken és nívósabb szállodában töltsék. Később  Pál  röviden össze is foglalta a tapasztalatait. –  Itt vagyunk Guatemalavárosban, amit annyira nem szerettünk meg. Jöttünk-mentünk, és az látszik, hogy egy óriási metropolisz és nyilvánvalóan minden van. De ez az előző incidens nem hozott kedvet a városhoz. Megszoktuk, hogy bármerre megyünk, biztonsági emberek jönnek mögöttünk, de egy kicsit már bele is fáradtunk.  Ezért az utolsó itt töltött két napunkra kerestünk egy olyan hotelt, ami jobb környéken van  – fogalmazott  Ördög Nóra  férje, aki láthatóan ezen a ponton már nagyon belefáradt a forgatással járó folytonos rohanásba. A család összepakolt és költöztek (Fotó: YouTube) Csak indáiban történt hasonló Végül Ördög Nóra is úgy döntött, hogy ő sem marad a hatalmas szállodakomplexumban, így összecuccolt és átköltözött oda, ahová a férje és a gyermekei is „menekültek”. –  Az soha nem volt titok, hogy  az Ázsia Expressz  nem egy nyaralás.  A stábtagok nem éppen a legjobb hotelekben szoktak lakni, és nyilván olcsóbb szállásokon szoktunk lakni, hiszen nem is a kényelem a lényeg itt.  Eddig egyszer, Indiában fordult elő, hogy családilag kicsit önállósítottuk magunkat, mert egy régi, dohos, csótányos, rossz minőségű hotelben szálltunk meg. Most pedig nem akartam, hogy ez legyen a család utolsó emléke Guatemaláról, hogy egy ilyen ronda és rossz hotelben töltjük az utolsó szabadnapot, ezért vettük ki a stábhotellel szemben ezt a szobát  –  magyarázta  Nóri .     ", "site": "https://www.borsonline.hu/cimke/veszely"}
{"title": "Most adtak ki riasztást: veszélyes, ami az ország felé közelít! ", "body": "Elsőfokú riasztást adott ki a meteorológiai szolgálat. \nElsőfokú, citromsárga riasztást adott ki az erős szél veszélye miatt az Országos Meteorológiai Szolgálat - számolt be róla a  katasztrófavédelem .  Az érintett területeken a széllökések sebessége meghaladhatja a 70 kilométer/órát is. A riasztások által érintett területeket, járásokat a  met.hu -n elérhető, folyamatosan frissülő térképen követhetik nyomon.   ", "site": "https://www.borsonline.hu/cimke/veszely"}
{"title": "Hátborzongató! Símaszkos betörők leselkedtek Vajna Tímeára ", "body": "Vajna Tímea az Instagram-oldalán számolt be arról, milyen veszély leselkedett rá az éjszaka. \nAlig egy évvel ezelőtt szörnyű dolog történt  Vajna Tímeával :  betörők fosztották ki az otthonát.  Amíg Andy Vajna özvegye Aspenben töltötte az ünnepeket, addig  három férfi kipakolta a Los Angeles-i lakását,  óriási károkat okozva ezzel Timinek. Bár ő nem tartózkodott az eset alatt otthon, a rosszfiúk a macskáival \"összefutottak\", de szerencsére nem lett bajuk a jószágoknak.  Most viszont  a történelem majdnem megismételte önmagát... Vajna Tímea otthonába ismét be akartak törni. (Fotó: Vadnai Szabolcs / Hot) Símaszkosok leselkedtek Vajna Tímea után Bár az örökösnő gyönyörű és gazdag környéken lakik, megvan a hátulütője ennek is.  Méghozzá az, hogy  a fosztogatók  előszeretettel leselkednek a környéken, hogy mikor tudják kipakolni a házakat.  Most majdnem kapóra jött nekik a helyzet, hiszen a szélsőséges időjárás miatt sok helyen áramszünet volt, azaz nem működtek a riasztók és a kamerák. Így kerültek Timi háza elé is  símaszkosok,  akik minden követ megmozgattak, hogy bejussanak a luxusingatlanba.  Eleinte kintről méregették a házat, majd valamilyen oknál fogva meggondolták magukat, és lemondtak arról, hogy közelebbről is megnézzék magunknak   a 2,5 milliárd forintért vásárolt ingatlant , Timiék nagy szerencséjére.... – Figyelem! Sok helyen áramszünet van az őrült szél miatt, ezért megjelentek a betörők, mivel nem működnek a riasztóberendezések és a kamerák.  Épp most láttunk 3 símaszkos embert, akik a házunkat méregették. Kérlek, legyetek óvatosak, különösen azok, akik a Golden Globe-on vannak! –   fogalmazott az Instagram-oldalán Tímea. Vajna Tímea figyelmeztette a környék lakóit. (Fotó: Instagram)   ", "site": "https://www.borsonline.hu/cimke/veszely"}
{"title": "Figyelem! A magyarok egyik kedvenc termékét hívta vissza a forgalomból az Auchan ", "body": "Fontos felhívást tett közzé a Nébih, baj lehet, ha ezt megesszük.  \nHatárértéket meghaladó mikotoxin (deoxinivalenol, DON) tartalom miatt a Bio Fair Trade Kft. visszahívta a forgalomból az egy kilogrammos Nett Food  Bulgur  terméket  – közölte a Nemzeti Élelmiszerlánc-biztonsági Hivatal ( Nébih ) kedden. A Nébih kéri a vásárlókat, hogy az alábbi azonosító adatokkal megegyező terméket  ne fogyasszák el. Az érintett termékek minőségmegőrzési ideje: 2024.07.01., 2024.08.01., és 2024.08.05. A Bio Fair Trade Kft. a honlapján tájékoztatta vásárlóit a visszahívásról.  A termék  bármelyik  Auchan  üzletbe visszavihető,  a termék teljes vételárát visszatérítik. Az embereknél  a nagy mennyiségben fogyasztott DON émelygést,  hányást , néha hasmenést, hasi fájdalmat, fejfájást, szédülést okozhat.  Különösen nagy mennyiségben immunrendszeri és vérképzőszervi panaszokhoz, elhalálozáshoz, állatok esetén elhulláshoz is vezethet – írja az MTI. Ha te is vettél ilyet, ne edd meg! Fotó: Nébih     ", "site": "https://www.borsonline.hu/cimke/veszely"}
{"title": "Árokba csúszva találták meg az eltűnt Piroska nénit ", "body": "Eltévedt Piroska néni miután egy szál pulóverben és egy papucsban rejtélyes körülmények között elhagyta a hajdúböszörményi idősek otthonát. A szépkorú nőt egy lezárt ipari területen találták meg egy árokban. \nAnikó és családja éppen a vacsorázott, amikor  ijesztő hírt kapott a nő a nagymamájáról a helyi idősek otthonából :  Piroska néninek rejtélyes módon   nyoma veszett . A 88 éves demens asszony már  több mint 8 éve az otthon lakója, ám ilyen eset még sosem fordult elő . A család az első ijedtség után  azonnal az idős szerettük keresésére indult , ám hiába járták be 4 autóval a környéket, a  nagymamát sehol sem találták . A 88 éves Piroska néni vasból van Fotó: olvasói Borzasztóan megijedtünk, így az eltűnését megosztottuk a Facebookon  — árulta el lapunknak Piroska néni unokája, aki azt is elmesélte,  a mama épp 2 hete ünnepelte a születésnapját . Anikó azt is lemondta a Borsnak, hogy a közösségi média erejének és a segítő szándékú embereknek hála  rengetegen kezdték el keresni az asszonyt . Akárhol jártunk összefutottunk olyan emberekkel, akik szintén a mamát keresték. Gyakorlatilag a fél város őt kutatta  — emlékezik vissza Anikó, aki szerint ez iszonyatosan megnyugtató érzés volt a család számára. Természetesen az otthon dolgozói az  eltűnt idős  nő esetéről  a rendőrséget is értesítették, akik a család akciójával párhuzamosan nagy erőkkel, kutyákat bevonva kezdték meg a környék felderítését . 22 óra lehetett, amikor felhívott egy hölgy és azt mondta, hogy ő minden bizonnyal látta a mamát  — természetesen a család azonnal a helyszínre sietett, ám az említett címen egy  zárt ipari területet találtak, ráadásul már besötétedett . A rendőrség a telep tulajdonosával kinyittatta a lezárt területet és  hőkamerával átfésülték a terepet . Egyszer csak jött ki az egyik rendőr, hogy megvan a mama  — emlékezik vissza Anikó, aki  rendkívül hálás úgy a civileknek, mint a rendőröknek a hatalmas összefogásért . A rendőrök segítségével hamar meglett az idős asszony Fotó: Fehér Gábor / (illusztráció) Az  eltűnt idős nőt  a rendőrök  egy árokba csúszva találták meg , ám csodával határos módon egy karcolás nélkül megúszta a nem minden napi kalandot. Borzasztóan hideg szél fújt, ám ő szerencsére szélvédett helyen várta a segítséget  — magyarázza Anikó. Piroska nénit a mentő fél 12 körül vitte el, ám ahogy a mentősök fogalmaztak,  a néni vasból van, így az ijedtségen kívül nem lett baja. Szerencsére most már újra az otthonban van, jól érzi magát, eszegeti a kedvenc süteményét  — zárja mosolyogva a hajdúböszörményi nő, aki azt is hozzátette, hogy  a megtaláló némi lelkiismeret-furdalással küzd , ugyanis ő észrevette, hogy az idős hölgy alul öltözött és zavart, ám  azt hitte, hogy a néni a szemben lévő házak egyikéből szaladt ki , ezért nem érdeklődött felőle. Anikó rettenetesen hálás a nyomravezetőnek, és bár az ő történetük boldog véget ért, szeretné felhíni mindenkinek a figyelmét arra, hogy  figyeljünk oda egymásra és soha ne menjünk el  elesett embertársunk  mellett .   ", "site": "https://www.borsonline.hu/cimke/veszely"}
{"title": "Óráink vannak hátra: irányíthatatlan műhold száguld a Föld felé ", "body": " A NASA szerint borzalmas következménye lehet, ha becsapódik.  Kiderült az érkezés pontos dátuma. Mutatjuk a részleteket. \nEgy irányíthatatlan műhold tart a  Föld felé , amely hamarosan belép a légkörbe. A  szatelit  közel 30 éve kering a Föld körül, de mostanra megkezdte gyors visszaereszkedését a bolygónkra. Ekkor éri el a Földet a műhold Fotó: Unsplash.com A műholdat 1995-ben küldték fel az űrbe, és akkoriban Európa legfejlettebb földmegfigyelő űreszközének számított.  Az ERS-2, a második európai távérzékelő műholdként indított űreszköz rengeteg információt szolgáltatott, és megváltoztatta a bolygónk és az éghajlatváltozás szemléletét . Akkoriban forradalmian új berendezéseket tartalmazott, amelyek segítségével olyan dolgokat lehetett nyomon követni, mint a Föld olvadó sarki jege, a tengerszint emelkedése, az óceánok felmelegedése, a szárazföldi felszínek és a légkör kémiájának változása. Ugyanakkor a műhold az előre jelzett idő töredéke alatt teljesítette a feladatát, és megteremtette számos mai szatelit alapját. Az eszköz bolygó körüli pályájára tervezett idejét 100 évben határozták meg, ám küldetését 16 év után megszakították, és a műhold továbbra is alacsonyabb, 785 km-ről 573 km-re csökkentett magasságban kerüli meg a Földet, hogy minimalizálják a másik szatelittel való ütközés esélyét. A műhold azonban most bolygónk felé száguld, és február 19-én, hétfőn mindössze 200 km-es magasságba süllyedt le.  Az ERS-2 a légkörbe való visszatéréskor várhatóan darabokra fog törni, és a legtöbb eleme még az előtt el fog égni, hogy a felszínt elérné. Mivel a műhold légkörbe való visszatérése \"természetes\", a tudósok nem tudják pontosan megjósolni, hogy ez mikor fog bekövetkezni - állítja az Európai Űrügynökség (ESA). De ahogy közelebb kerül hozzánk, akkora a szakértők már meg fogják tudni jósolni, hogy pontosan mikor éri el a Földet, a legfrissebb előrejelzések szerint erre február 21-én, szerdán 11 óra 14 perckor kerül sor . Aggodalomra azonban semmi ok, mivel az ESA szerint \"a műholdak újbóli belépésével kapcsolatos kockázatok nagyon alacsonyak\". − Több ezer működő és már nem üzemelő szatelit kering Föld körüli pályán, és egyre nagyobb kihívást jelent az űrben való biztonságos működés és az ebből származó előnyök Földre való visszahozatala  - idézi a  Ladbible   Angus Stewartot , az Egyesült Királyság Űrügynökségének űrfelügyeletért és űrkövetésért felelős vezetőjét.   ", "site": "https://www.borsonline.hu/cimke/veszely"}
{"title": "Sürgős figyelmeztetést adott ki az Apple: ez sokakat érint ", "body": "Néhányan így járnak el az éppen futó alkalmazásokkal. Ha jót akarsz, akkor te ne kövesd el ezt az ordító hibát. \nAz utóbbi időben az Apple több figyelmeztetést is kiadott a készülékei miatt. Elég ha csak a  telefonunk töltöttségére  vagy a  mobil töltőkábelére  gondolunk. Ezzel a trükkel meghosszabbíthatod telefonod élettartamát Fotó: Pexels Azonban a techóriás most egy újabb fontos dologgal állt elő, amivel sokat tehetsz készüléked hosszú élettartamért.  Az Apple ugyanis ezúttal azt tanácsolja a felhasználóknak, hogy ne zárják be a háttérben futó alkalmazásokat . Ezalól persze kivételt képez az, ha azok nem reagálnak. Biztos sokan tapasztalták már, hogy a készülékük nem úgy működik, ahogy korábban. Ilyenkor rengetegen azt szokták csinálni, hogy átnézik az alkalmazásaikat és meglátják, hogy körülbelül 42 fut közülük - de kiderült, hogy helyesen teszed, ha úgy hagyod őket, ahogy vannak. Igen, bár azt feltételezheted, hogy a sok \"nyitott\" alkalmazás lassabbá teszi az iPhone-od működését és gyorsabban lemeríti az akkumulátor élettartamát, ám ez nem így van.  Valójában az applikációk bezárása - majd újbóli megnyitása - az, ami nagyon megterheli a telefon tápegységét.  Az Apple csak akkor javasolja az alkalmazások bezárását, ha azok már nem működnek megfelelően - egyébként hagyd őket békén. Csak akkor kényszeríts egy alkalmazást bezárásra, ha az nem reagál - figyelmeztet a techóriás. John Gruber  újságíró a  Daring Fireball  blogon további betekintést nyújtott abba, hogy az alkalmazások bezárása miért lehet rossz hatással az akkumulátorra. − A háttérben futó applikációk gyakorlatilag „befagyasztódnak”, ami erősen korlátozza, hogy mit csinálhatnak a háttérben, és felszabadítja az általuk használt RAM-ot. Az iOS nagyon-nagyon jó ebben. Annyira, hogy egy befagyasztott alkalmazás feloldása sokkal kevesebb CPU-t (és energiát) igényel, mint egy kényszerrel kilépett alkalmazás újraindítása  - magyarázta a szakember. Ezért tehát ne aggódj amiatt, ha olyan sok applikáció fut a háttérben - írja a  Ladbible .   ", "site": "https://www.borsonline.hu/cimke/veszely"}
{"title": "Hátborzongató: egy órán át követte a fiatal magyar nőt egy ijesztő alak, szörnyű mit kapott ", "body": "Felkavaró videó látott napvilágot, amin egy ijesztő férfi egy órán át követ egy fiatal nőt. A nő csak éberségének köszönheti, hogy a rémületen kívül nem esett bántódása. \nÉp ésszel felfoghatatlan, hogy  a nők , kiszolgáltatott helyzetüknél fogva  milyen komoly veszélynek vannak kitéve . A hírek között ma már szinte nap mint  nap olvashatunk  nőket ért erőszakos  cselekményekről , ami komoly félelmet ébreszthet a gyengébbik nemben. A közösségi médián keresztül egyre több olyan eset lát napvilágot, ami  csak a véletlennek köszönhetően nem végződik inzultussal vagy tragédiával . A fiatal nő higgadtan kezelte a helyzetet Fotó: yamel photography A napokban a Tiktokon indult útjára egy videó, ahol  egy fiatal magyar nőt egy elképesztően ijesztő férfi követ több mint egy órán át  Bécs egyik vasúti pályaudvarán.  A fiatal nő megrémült , ám mivel az utcán többen is voltak, megpróbálta önerőből megoldani a veszélyes szituációt, amit  több ponton videóra is vett . A felvételen jól látszik, hogy a  beteges férfi  folyamatosan a nyomában van, ám igyekszik úgy tenni, mintha nem lenne célja azzal, hogy a nő közelében tartózkodik. \"Gyerekek  ez az ember egy órája követ ”  — jelentkezik be a videón a lány, aki folyamatosan kommenteli az eseményeket.  Mivel a nő végig videózott és beszélt, a  zaklatója  arra következtethetett, hogy valakivel kapcsolatban áll, így nem merte jobban megközelíteni.  Szegény lány a videót megosztotta a Tiktok csatornáján, hogy  felhívja a nők figyelmét  a rájuk leselkedő veszélyre, ám sajnos  hideget és meleget is kapott  a története kapcsán. Íme a hozzászólások: „Engem ugyanitt követett egy férfi a napokban.” „Szerintem én abban a pillanatban futottam volna el sikítva!” \"Még a hideg is kirázott.” „Látszik rajta, hogy valami nem stimmel nála, de az a környék nagyon veszélyes lett.” „Csak én láttam, hogy a gatyájában matatott a biciklinél?” „Miért nem kérdezted meg tőle, hogy mit akar?” „Mivel hallótávolságon belül van, én elkezdtem volna hangosan telefonálni a rendőrséggel.” „Sci-fi videó helyett hívhattad volna a rendőrséget, vagy csak jelenthetted volna legalább. Ennek a videónak like vadászat a célja.” „Egy órája követ és te full nyugodt vagy. Hagyjuk már.” „Borzasztó, hogy mennyi ilyen van.” „Ha tudod, hogy követ, miért nem mész be bárhová segítségért?” „Nem normális dolog, hogy egy óra múlva sem kértél segítséget.” „Én nem tudtam volna ilyen higgadtan viselkedni.” Bár a videó nyáron készült, a fiatal nő csak a napokban osztotta meg TikTok-csatornáján, ahol azt is elárulta,  végül a biztonsága érdekében taxival hagyta el a helyszínt . Számtalan kommentelő jelezte, hogy a bécsi Nyugati Pályaudvar bizony  igen veszélyes, így érdemes körültekintően közlekedni a környékén . A felkavaró videót  itt  tekintheted meg.   ", "site": "https://www.borsonline.hu/cimke/veszely"}
{"title": "Most adták ki a riasztást a meteorológusok ", "body": "Elsőfokú riasztást adott ki az erős szél veszélye miatt a HungaroMet. \nElsőfokú, citromsárga riasztást adott ki az erős szél veszélye miatt a HungaroMet.  Az érintett területeken a széllökések sebessége meghaladhatja a 70 kilométer/órát is. A riasztások által érintett területeket, járásokat a  met.hu -n elérhető, folyamatosan frissülő térképen követhetik nyomon.   ", "site": "https://www.borsonline.hu/cimke/veszely"}
{"title": "Hazatalálsz: veszélybe kerülhetett Trixi babája? ", "body": " Hétfő este visszatér a Hazatalálsz a TV2 képernyőjére.  A Hazatalálsz sorozat második évadának legújabb részében is megdöbbentő fordulatokra számíthatnak a nézők. Raja újabb ötlettel áll elő, amitől Trixi nagyon megijed, és Suhajda Dániel, aki 16 évig volt a Jóban Rosszban sztárja is feltűnik egy epizódszerep erejéig. \nA  Hazatalálsz  szerda esti részében  Raja, azaz Farkas Rajmund,  akit  Jaskó Bálint  alakít és  Trixi,  akinek a bőrébe  Lékai-Kiss Ramóna  bújik, kapcsolatát újabb események bonyolítják. A fiatalok viszonya így sem felhőtlen, hiszen  a lány Raja gyermekét várja, miközben a férfi még mindig volt menyasszonyát,  Virágot  szereti, akit  Törőcsik Franciska  alakít. A Hazatalálsz szereplőinek élete kicsit sem felhőtlen  (Fotó: SZABOLCS LÁSZLÓ) A sorozat legújabb epizódjában  Raja orvost hív a terhes Trixihez,  és arra kéri kövesse a doktor utasításait, de  a nő igencsak megijed a két férfi láttán. Suhajda Dániel a Hazatalálsz szereplői között Az orvost alakító színész pedig nem más, mint a  Jóban Rosszban   Fehér Rolandja, azaz Suhajda Dániel,  aki ebben a részben szerepel először a sorozatban, de reméljük, hogy nem utoljára. Dani ugyanis Pécsen és Budapesten is színházban játszik, így  nem tudhatjuk, hogy a későbbiekben állandó karakterként jelen marad-e a  Hazatalálszban . Lékai-Kiss Ramóna Trixit alakítja  (Fotó: Szabolcs László) De ami ennél is izgalmasabb, hogy vajon  a baba veszélyben lehet, vagy Raja csupán édesapai teendőinek próbál eleget tenni  igencsak furcsa módon? Egy biztos  Trixinek egy perc nyugta sem lehet a férfi mellett , ha ragaszkodik leendő családjukhoz. És hogy mi lesz ezután? Szerda este a  Hazatalálsz  második évadának legújabb részéből kiderül, amit nyomon követhettek minden hétköznap este a TV2-n!     ", "site": "https://www.borsonline.hu/cimke/veszely"}
{"title": "2030-ra olyan meleg lehet, mint 3 millió éve volt ", "body": "\nAmikor 18 méterrel magasabb volt a tenger Több millió éve tart a földi klíma lehűlése, ezt fordíthatja a visszájára az emberiség a tevékenységével, aminek következtében a hőmérséklet 2030-ra a hárommillió éve uralkodott időjárási viszonyokhoz fog hasonlítani. Ha a mostani szinten marad a szén-dioxid-kibocsátás a földi légkörbe, akkor pedig 2150-re olyan időjárási viszonyok fognak uralkodni a bolygón, mint az első emlősök kifejlődésének idején, ötvenmillió éve. Ezt állítja egy frissen megjelent tanulmány, ami az Amerikai Tudományos Akadémia lapjában (PNAS) jelent meg. Pliocénnek nevezzük azt a földtörténeti korszakot, ami mintegy ötmillió évvel ezelőtt kezdődött és 2,5 millió évvel ezelőtt fejeződött be. Ennek közepén, vagyis mintegy hárommillió éve, száraz és meleg éghajlat volt az uralko­dó a bolygónkon. Észak- és Dél-Amerikát ekkor még nem kötöt­te össze szárazföld, Grönlandot nem fedte jégtakaró, és a tengerszint 18 méterrel magasabb volt, mint ma.  Eljött a hatodik kihalási hullám ideje Ami azonban igazán lényeges, hogy akkoriban az átlaghőmérséklet 1,8-3,6 Celsius-fokkal magasabb volt a mostaninál. Az tény, hogy a jégtakaróknak hosszú idő kell, hogy felolvadjanak, így azzal nem kell számolni, hogy Grönland – nevéhez híven – a következő évszázadban tényleg zölddé válik. Influenza helyett nílusi láz és malária Az egyre melegebb idő egészségügyi kockázatok szempontjából is komoly veszélyeket rejt. Egy tizenhat éve tartó hazai kutatás csúf képet fest a nem is olyan távoli jövőnkről. A fertőzött ivóvíz, a parlagfű, a penészgombák, a nílusi láz és a malária is óriási gondot jelenthet majd nekünk. A klímaváltozás hatása egészségünkre és az egészségügyre Magyarországon című tanulmányt Páldy Anna, az Országos Közegészségügyi Intézet szaktanácsadója, Málnási Tibor, az Országos Közegészségügyi Intézet munkatársa és Bobvos János, az Emberi Erőforrások Minisztériumának osztályvezetője írta. Az óceánok vízszintje sem fog hirtelen tizennyolc méterrel megemelkedni, de a gyors felmelegedés több olyan fajt ér majd felkészületlenül, amely millió évekig tartó folyamat eredményeként fejlődött jelenlegi formájába.  Jack Williams, a most megjelent tanulmány társszerzője már meg is kongatta a vészharangot, szerinte ugyanis több faj egyszerűen el fog tűnni a Földről. Konkrét fajokat ugyan nem említ a dolgozat, de korábban már jelentek meg kétségbeejtő információk arról, hogy a globális felmelegedéssel eljött a Föld történetének hatodik jelentős kihalási hulláma.  Meg kellene óvni a kullancsokat is A jelenség nem csak az olyan barátságos külsejű állatokat fenyegeti, mint a császárpingvin, az afrikai földimalac vagy az amerikai pocoknyúl, hanem bizonyos parazitákat is. Utóbbi azonban egyáltalán nem olyan jó hír, mint amilyennek elsőre gondolnánk.  Az éghajlatváltozás leginkább a bolhákat és kullancsokat veszélyezteti, ugyanakkor a tetveknek például kedvezhet a felmelegedés. CO: nem csökken, nő         Hazánk a 42. helyre került a legfrissebb éghajlatváltozási teljesítési mutatóban, amit tegnapelőtt tettek közzé az ENSZ 24. klímacsúcsán. Az országok teljesítménye – beleértve Magyarországot is – világszerte romlott. Bár hazánk szén-monoxid-kibocsátása az elmúlt évtizedekben csökkent, pontszámunkat rontotta, hogy a megújuló energia hasznosításában a biomasszaégetés játssza a vezető szerepet. A globális szén-dioxid-kibocsátás egyébként újra emelkedik, miközben a ENSZ Éghajlatváltozási Kormányközi Testületének (IPCC) legújabb jelentése szerint az eddigi terveknél jóval szigorúbb intézkedésekre van szükség. Rövid időn belül foganatosítani kell azokat, hiszen csak így kerülhető el a katasztrófa.     An­nak ellenére, hogy ezeket az élősködőket senki sem szereti különösebben, az ökoszisztémában fontos szerepet játszanak: elősegítik például az álla­tok immunrendszerének erősödését. Kutatók úgy vélik, ezen létformák elvesztése más fajok kihalását is előidézheti. Márpedig 2070-re a parazitafajok egyharmada pusztulhat ki. A szakértők továbbra sem tudják, hogyan lehetne őket megvédeni, hiszen nagyon keveset vizsgált organizmusokról van szó.  ", "site": "https://www.borsonline.hu/cimke/veszely"}
{"title": "Itt a vége? Hatalmas aszteroida tart a Föld felé ", "body": "A kutatók arra figyelmeztetnek, hogy a „Káosz Istenének” elnevezett aszteroida 2068-ban becsapódhat a Földbe. \nBár úgy hangzik, mint egy nagyszabású sci-fi forgatókönyve, nagyon is valóságos fenyegetés, hogy  egy aszteroida belecsapódik a Földünkbe . A Hawaii Egyetem kutatói szerint  2068 -ban bekövetkezhet – írta meg a  Daily Mirror . A  „Káosz Isteneként”  emlegetett  Apophis  nevű aszteroida átmérője 340 méter, ami azt jelenti, hogy  az objektum még az Eiffel-toronynál is nagyobb . Ez az aszteroida azonban nem csupán 48 év múlva kerül veszélyes közelségbe a Földhöz:  2029. április 13-án az Apophis szabad szemmel is látható lesz. Az idei év elején végzett új megfigyelések felfedték az Apophis gyorsulását. Ezek azt mutatják, hogy az aszteroida évente mintegy 170 méterrel távolodik el a gravitációs pályáról, ami elég ahhoz, hogy 2068-ban bekövetkezzen a becsapódás  – Dave Tholen a tanulmány vezetője szerint. Az aszteroida 2029-es megjelenését a NASA figyelemmel fogja kísérni. Az Apophis 2029-es közeli megjelenése hihetetlen lehetőség lesz a tudomány számára – mondta a Daily Mirrornak Marina Brozović, a NASA sugárhajtómű laboratóriumának radartudósa. Ha kiderül, hogy az Apophis 2068-ban valóban becsapódhat a Földbe, a NASA-nak több taktikája is van, hogy megakadályozza az ütközést. ", "site": "https://www.borsonline.hu/cimke/veszely"}
{"title": "Üzentek az új lottómilliárdosnak: Vigyázz a pénzre és rejtőzz el! ", "body": "A Borson keresztül üzent a legújabb lottómilliárdosnak a korábbi nyerte házaspár, az Andraschek család, akik okosan fektették be pénzüket. Nyolc év elteltével is bőven van mit a tejbe aprítaniuk. \n9, 32, 47, 72, 81.  Ezekkel a számokkal közel másfél milliárdot kaszált egy szerencsés az  ötöslottón , ezzel beírva magát a magyarországi nyertesek névsorába. A mázlis milliárdos kiléte eddig ismeretlen, de az biztos, hogy a mesés vagyonnal nem szűnnek meg a problémái, csupán más természetűek lesznek. – Először is szívből gratulálok neki, hisz nagyon kevesen vagyunk olyanok, akiknek megadatott ez az érzés, de  óva intem attól, hogy bárkinek is beszéljen erről. Rejtőzzön, bújjon el. Magyarország ugyanis nem a lottómilliomosoknak van kitalálva. Sajnos rengeteg az irigy ember  – mondta Andraschek Lászlóné lottómilliomos, aki férjével, Lászlóval 2013-ban 630 millió forintot nyert a  Skandináv lottón . Az utolsó pénzükön vették meg a későbbi nyertes szelvényt. László azóta mindent megtett, hogy feleségét, aki pánikbetegsége miatt már 20 éve nem mozdult ki a lakásból, boldoggá tegye.  Aki azt mondja, hogy a pénz nem boldogít, az nem volt még gazdag, de először is fontos, hogy tudjuk mit jelent nekünk a boldogság. Fontos, hogy tisztába legyünk magunkkal és azzal, hogy mi a célunk az életben, mi tesz minket boldoggá. Nekem ez a család volt  – mesélte Anikó akinek az első útja egy pszichológushoz vezetett, ugyanis súlyos pánikbetegséggel küzdött, míg férje alkoholista volt, mielőtt megnyerték volna a mesés összeget. Mint mondja, nagyon szegények voltak, szó szerint kenyérproblémákkal küzdöttek. A pánikbetegségem olyan súlyos volt, hogy évekig nem léptem az utcára, aztán mikor megnyertük a pénzt, ez megváltozott. Emlékszem a pillanatra, ahogyan a gondolataimba merülve sétáltam, és amikor felnéztem a győri piacon voltam, körülöttem emberek, autók, élet. Teljesen megdöbbentem. Akkor jöttem rá, hogy 20 év után kijöttem a lakásból  – emlékezett vissza az asszony, akinek férje László a nyeremény után letette a poharat. – Persze az ember először elcsábul a sok pénz láttán, és megveszi a házat, a vágyott kocsit és a nyaralót, de aztán hamar rájön, hogy nem ez a lényeg. Mi a pénzzel kaptunk egy méltóságteljes emberi életet – mondta Anikó, aki azt is elárulta, hogy az örömbe, üröm is vegyült, mivel nyeremény előcsalta a régi rokonokat, barátokat. Pár évvel ezelőtt szárnyra kaptak a hírek, hogy elbuktak mindent, és újra az utcára kerülhetnek. Valóban vesztettek 40 milliót, de szó sincs arról, hogy tönkrementek volna. Hamar kiheverték a veszteséget, hisz a recesszió alatt vásárolt lakásaik értéke szépen megugrott az utóbbi hónapokban, amiket bérbe adnak és ebből élnek. Anikó tyúkanyóként tartja össze a családot, és következetes beosztással neveli három gyerekét, akiknek lesz mit a tejbe aprítania, hisz a mesés vagyon még mindig megvan, sőt szépen fialt is az utóbbi években. A pár háromszintes luxusotthona a családi központ, ahol fodrász, masszőr és egy főállású sofőr is tüsténkedik körülöttük. Míg a gyerekek a medencében pancsolnak, addig Anikó vállalkozást vezet, és szervezi a családja életét. ", "site": "https://www.borsonline.hu/cimke/veszely"}
{"title": "Nagy a baj! Ismét kórházba került Dopeman húga ", "body": "Pár nappal ezelőtt egy félrenyeléssel kezdődött a baj, ami – most már tudjuk – egy komolyabb agyi történés eredménye volt. Pityinger Fruzsina jelenleg az Amerikai úti Idegsebészeten fekszik, megfigyelés alatt. \nDopeman húga január elsején lett először rosszul, ebéd közben félrenyelt, és mivel – hiába az évtizedes tapasztalat –  nem tudta az édesanyja megszabadítani a fullasztó falattól , kórházba került. Mint kiderült, sokkal komplexebb a probléma, mint amit elsőre gondoltak. Dopeman, Fruzsina és az édesanyjuk Fotó: Dopeman/Facebook  Pityinger Fruzsina orvosi műhiba miatt agyvérzéssel született 30 évvel ezelőtt,  az eddigi élete során 19 agyműtétet hajtottak végre rajta.  Bár halmozottan fogyatékkal élő ember, teljes és boldog életet él a szerető családjában, az édesanyja napi 24 órában ápolja, szeretgeti, fejleszti. A Pityinger család megtanult együtt élni ezzel a speciális élethelyzettel, most mégis azt látni, hogy megviselték őket az elmúlt napok történései. Hogyne viselték volna meg?  Dopeman édesapja december hetedikén hunyt el.  A temetése szilveszter előtt két nappal volt, újév napján aztán Fruzsina produkált ijesztő tüneteket. Dopeman és Fruzsina szerető testvérek Fotó: Dopeman/Facebook  Pityinger Dopeman László a hivatalos Facebook oldalán megindító őszinteséggel beszélt kedden reggel az érzéseiről. Ez a decemberi hónap nekünk tele volt megmérettetésekkel. December 7-én elhunyt édesapám, most az újév sem indult egyszerűen… Mondhatjuk úgy, hogy nagy kihívást tartogat a számunkra az elkövetkező jó néhány nap. Nagyjából tudjátok, hogy mi a helyzet: Fruzsit január elsején ebédeltettük anyával, amikor egy félrenyelés alakult ki nála.  A torkán akadt tulajdonképpen a falat, a nyelőcsöve legalján. A váci kórházba vitte be a mentő, kimosták a gyomrát, azt hittük, minden rendben.  Hazavittük, este lefektettük, hajnali fél kettőkor viszont egy hatalmas epilepsziás rohamot kapott a húgom. Vissza a kórházba… Az ellátás után hazahozták, aztán kora délután megint fellépett ez a nyelőcső jellegű probléma. \"Édesanyám már nagyon tapasztalt, ő egyből azt mondta, hogy  az orvosi műhiba kapcsán bekövetkezett agyvérzés miatt alakult ki ez most nála.  Az agyvize ugyanis nehezen ürül Fruzsinak. Hétfőn bevittük az Amerikai úti kórházba, és az első prognózis szerint  a hátulsó agykamrája ki van tágulva , és talán ez a tágulat nyomhatja azt a központot, ami a nyelésért is felelős.                 A bejegyzés megtekintése az Instagramon                         DopeMan (@dopemantv) által megosztott bejegyzés   Most folyamatosan vizsgálják, az állapota jelenleg kiegyensúlyozott. Ha a hátsó kamrával valami történik, akkor lehet, hogy egy újabb agyműtét vár rá… Nem lehet tudni  – fejtegette Dopeman, aki mindenkinek megköszönte, aki imádkozik a húgáért, aki pozitív energiákat küld a családjának. A zenész, aki a buddhista vallás rajongója, így beszélt a bajban lévő testvéréről: A húgom az érzések birodalmában él, nem tudatosan. Bármilyen emberi lényhez képest – aki éli a hétköznapokat, pénzt keres, dolgozik, háborút indít – nem illúziók rabja, intuitívan csak az érzelmek, megérzések alapján éli meg az életét. Fruzsina a legnagyobb gurum, ezt tegnap fogtam fel leginkább… Úgy mosolygott rám, hogy beszélt a szeme. Így még soha nem nézett rám.       ", "site": "https://www.borsonline.hu/cimke/veszely"}
{"title": "Undorító: Ezért ne nyomkodd a telefonod, miközben a vécén ülsz – 18+ videó ", "body": "Döbbenetes orvosi vélemény született a jelenségről, amit valószínűleg mindenki csinál. \nDr. Karan Raj , a TikTok kedvenc orvosa már többször osztott meg a világgal döbbenetes tényeket. Most már jól tudjuk például, hogy az őrölt kávé bizonyos százalékban  tartalmazhat csótányt is , de arra is fény derült, miért érdemes  zokniban aludnunk .     @dr.karanr   Chuck the phone  ##RayBanElevatorDance   ##schoolwithdrkaran   ##learnontiktok   ##toilet   â¬ clair de lune ethereal remix - Trey Phills     A szakember ezúttal azt mondta el, milyen következményekkel jár, ha folyton a telefonunkat nyomkodjuk vécézés közben. –  Ne használt a telefonod, amíg a vécén ülsz: aranyeret okoz!  – zárta rövidre érvelését Raj, majd ezután kifejtette az összefüggést. Miközben a vécén ülünk, nyomás helyezkedik a végbélben lévő erekre – főleg, ha épp nyomunk. Minél tovább böngészünk a telefonunkon, annál tovább ücsörgünk ebben a kicsit sem optimális helyzetben, és annál  nagyobb esélyünk lesz az aranyér kialakulására . Ekkor egy érduzzanat jön létre, ami fájdalmas, viszket, és még vérezni is képes. Veszéllyel jár A hosszan tartó nyomás ezen felül végbélsüllyedést is eredményezhet, ami gyakorlatilag annyit tesz, hogy  a végbél távozik a végbélnyíláson . Ez nemcsak rémisztő, de elképesztően veszélyes is. Dr. Karan Raj azt javasolja,  öt percnél tovább semmiképpen sem maradjunk a vécén , ezalatt pedig kerüljük a telefonozást. ", "site": "https://www.borsonline.hu/cimke/veszely"}
{"title": "Világrahozta a kis Petrát, majd belehalt a koronavírusba a szentesi kismama ", "body": "Sikerült császármetszéssel világra hozni egy koronavírusos kismama kislányát, ám – bár mindent megpróbáltak – az édesanya életét már nem lehetett megmenteni. \nHárom kislánnyal maradt egyedül egy szentesi apa, miután felesége belehalt a koronavírusba – számolt be a szörnyű tragédiáról az  RTL . A szentesi családban elsőnek az apa kapta el a koronavírust, majd a harmadik lánygyermekükkel várandós felesége is megbetegedett. Mivel nagyon köhögött, bekerült a szentesi kórház sürgősségi osztályára, ahonnan – látva súlyos állapotát – azonnal átvitték a kiskunhalasi kórházba. Két nap múlva császármetszéssel kellett a világra segíteni a gyermeket, nyolc héttel a kiírt időpont előtt. Az anya állapota olyan súlyos volt, hogy a műtétet követően lélegeztetőgépre kellett tenni. Férje szerint felesége tudta, hogy nem fog tudni lekerülni a lélegeztetőgépről. Szegénykém akkor elkezdett tőlem búcsúzkodni. Mondta, hogy szeressem a lányainkat, és még annyit is mondott szegénykém, hogy nősüljek majd meg  – mesélte a gyászoló háromgyermekes apuka. Úgy tűnt, hogy az édesanya szervezete jól reagál a kezelésre, ám  még aznap éjjel összeomlott a keringése , így a budapesti Gottsegen György Országos Kardiológiai Intézetbe szállították, ahol  azonnal műtüdőre kapcsolták . Bár az orvosok mindent megtettek és a kismamát megfelelő terápiában tudták részesíteni, az életét már nem lehetett megmenteni. Április 8-án meghalt. Az apa most sorstársakat keres, akikkel összefogva könnyebben fel tudja majd dolgozni a történteket. Most azonban a legfontosabb feladata, hogy nevelje három gyönyörű gyermekét, a 9 éves Flórát, a 7 éves Grétát és az újszülött Petrát. A koronavírus járvány új hullámában  a szakemberek szerint a legnagyobb veszélyben a kismamák vannak , így a hasonló tragédiák elkerülése érdekében most az ő immunizálásuk a legfontosabb..  ", "site": "https://www.borsonline.hu/cimke/veszely"}
{"title": "Tuti tippek a gyógyszerésztől: Így kerülheti el a koronavírus-fertőzést ", "body": "Bár nagyon jól halad az oltási terv, továbbra is vigyázni kell magunkra és egymásra is. Főleg, mert itt a jó idő, kinyitottak a teraszok, egyre többen vannak az utcákon. \nAmióta a  koronavírus világjárvány  az életünk része lett, rengeteg dolgot kellett megtanulnunk.  Hogyan mossunk kezet , hogyan figyeljünk a higiéniára, mit szabad és mit nem, hogy megelőzzük a betegséget. De most, hogy újra  szabadabban élhetünk , nem szabad elfelejteni az alapvető védekezési szabályokat. És az is nagyon ajánlott, hogy a jó szokásokat a remélhetőleg már nagyon közel lévő vírus utáni időkben is megőrizzük. Az  evamagazin.hu  megkérdezte dr. Biczó Ágota szakgyógyszerészt, mivel csökkenthetjük a fertőzés kockázatát. Tuti tippek, hgy elkerülje a fertőzést 1.  Továbbra is fontos a szervezet vitaminos immunerősítése: C-, D-vitamin, ehinácea-cseppek, gyógytea, Béres csepp szedése javasolt. 2.  Sok folyadékot fogyasszunk, mert a kiszáradt szervezet és bőr kevésbé ellenálló a kórokozókkal szemben. 3.  Csalóka az idei tavaszi időjárás, ezért rétegesen kell öltözni, elkerülni a meghűlést, megfázást, mert az is csökkenti a védekezőképességet. 4.  Továbbra is fontos a gyakori szellőztetés, a vírusoknak és baktériumoknak minél kevesebb esélyük legyen megtapadni az otthonunkban. 5.  Gyakran fel kell mosni otthon, mert a lábbelivel nem csak bevisszük a kórokozót, hanem szét is hordjuk (0,5 százalékos klóros oldat már öli a vírusokat). 6.  Ha hazaérünk, lehetőleg váltsunk ruhát! 7.  Az otthoni kilincseket, miután haza értünk, fertőtlenítsük. ", "site": "https://www.borsonline.hu/cimke/veszely"}
{"title": "Ikerfiait sodorta veszélybe Fekete Dávid ", "body": "Alig egyéves ikerfiai megörökölhetik az adósságot. \nCsaládja is veszélybe kerülhet, ha Fekete Dávidot elítélik és az összesen százmilliós nagyságrendű kárt is megállapítják a károsultaknak. A Megasztár egykori versenyzője édesanyja házát is eladta tartozásai miatt, és válófélben lévő felesége,  Regina nevére is alapított cégeket . A vállalkozásokkal 73 milliós hitelt vett fel, aminek sorsáról semmit nem tud az immár három gyerekét egyedül nevelő anya. –  Hosszú évek óta benne van ebben az adósságspirálban. Folyamatosan újabb helyekről próbált pénzt szerezni, hogy az előző tartozásait és persze annak kamatait kifizesse.  Elkótyavetyélte az anyja házát, azt, ahol ő maga is felnőtt.  Hát milyen ember az ilyen?  Szegény asszony segíteni akart neki, amire ráment az otthona.  – Idős fejjel most albérletben kell élnie a takaros ház helyett, amelyért egész életében dolgozott  – nyilatkozta a  Blikk nek  felháborodva Dávid egyik károsultja, akinek az információját a család egyik tagja is megerősítette. Ha pedig az énekesnek már semmilyen ingatlan és ingóság nincs a nevén, az adósságot sem tudja rajta behajtani a hatóság. Ez tehát azt jelenti, hogy Fekete Dávid alig egyéves ikerfiai örökölhetik majd édesapjuk tetemes adósságát. –  Ha nem tudja behajtani a hatóság az adósságot,  az örökösökre száll, amit csak akkor nem kell kifizetniük, ha visszautasítják az egész örökséget  – mondta a lapnak a jogász, aki azt is elárulta, a kártérítést az énekes fizetéséből is vonhatják szabadulása után, ez azonban a gyerektartással együtt csak a fizetése ötven százaléka lehet. ", "site": "https://www.borsonline.hu/cimke/veszely"}
{"title": "Tragédiába fulladt a tehénijesztgetős kihívás: Halálos áldozatot követelt az életveszélyes hóbort – videó ", "body": "Új őrület hódít a fiatalok körében. A „kulikitaka-challenge\" lényege, hogy egy adott koreográfiára rémisztgetik az állatokat, elsősorban a teheneket. Az életveszélyes hóbort már halálos áldozatot is követelt.\r\n\r\n<p lang=\"hu-HU\"> \nMég az ismert svájci csokigyár lila tehenét kényeztető hódok sem tudták volna kimasszírozni az ideget abból svájci illetőségű háztáji marhából, amely egy menetrend szerint közlekedő személyvonat alá vetette magát. A halálos kimenetelű rémületet két fiatal lány keltette benne, akik egy új őrült  kihívás , a kulikitaka-challenge miatt kergették a vonat alá a rémült jószágot. A rendőrség a vasúti közlekedés veszélyeztetése miatt keresi a fiatalokat. Az anyagi kár is jelentős: 30 ezer euró (tízmillió forint). Spanyol énekesről kapta nevét Az új, állatriogatós kihívásról készült minivideók még tavaly tavasszal, az első lezárások idején kezdtek el terjedni, elsősorban a két legnagyobb videómegosztó oldalon. Ezekben a fiatalok „kihívás” formájában arra biztatták egymást, hogy házi- és haszonállatokat ijesszenek meg, és erről videóposztban számoljanak be. A kihívás a Kulikitaka nevet kapta, mert az akciót – aminek pontos koreográfiája van – a spanyol énekes  Toño Rosario Kulikitaka  című dalára kell végrehajtani. Életveszélyes mutatvány Németországban az állattartók szövetsége hamar reagált erre, és felvilágosító kampányt kezdett az interneten arról, mennyire veszélyes mind az állatokra, mind pedig a kihívásban részt vevőkre ez a viccesnek szánt dolog. Az állatok egyébként sem szeretik, ha hirtelen, nem megszokott mozdulatokat teszünk a környezetükben. Mi egzotikus vadállatokkal dolgozunk, amelyeket hónapokon, éveken keresztül szoktatunk az emberekhez, a zenéhez és nagyon vigyázunk, hogy eközben ne adjunk okot arra, hogy megijedjenek. Az állatok ugyanis megjegyzik ezt, és még hónapok múlva is emlékezni fognak erre  – nyilatkozta a Borsnak ifjabb Richter József cirkuszigazgató. A híres artistadinasztia sarja elmondta, amikor egy megriadt, több száz kilós állat pánikszerűen menekülni kezd, akkor az akár halálos veszélybe is sodorhatja azt, aki megijesztette. –  Ilyenkor nagyon nagy a sérülésveszély mind az emberek, mind pedig az állatok tekintetében, főleg akkor, ha a jószág vemhes vagy kicsinyei vannak. Ilyenkor a rémült állat mindenre képes, hogy megvédje magát vagy a kölykeit  – fogalmazott az igazgató. A videómegosztók törlik A  Tik Tok  az állatvédők és gazdák tiltakozására reagálva, több száz ilyen témájú videót törölt, ám úgy tűnik, az őrületnek így sincs vége. A szakemberek ezért továbbra is figyelmeztetnek mindenkit, hogy óvakodjanak a viccesnek szánt, de életveszélyes kihívástól. ", "site": "https://www.borsonline.hu/cimke/veszely"}
{"title": "Vigyázz: Ez az alvási szokás megduplázza a korai halál kockázatát ", "body": "Gondoltad volna, hogy az alvási szokások korai halált okozhatnak? \nMeglepő tanulmányt tett közzé az  European Heart Journal , amely során kiderült: egy alvás közben fellépő jelenség következtében megnövekszik a korai halál kockázata a nőknél. ezt az állapotot öntudatlan ébrenlétnek hívják Az öntudatlan ébrenlét akkor fordul elő, ha zaj vagy más külső tényező megzavarja alvásunkat. Ennek eredményeként a test készenlétbe kerül a további zavaró tényezők érzékelésére. A tanulmány szerint az öntudatlan ébrenlét spontán alakul ki, vagy az alvás közbeni rendellenes légzés és a végtagok alvás közbeni periodikus mozgása váltja ki. A kutatásban résztvevő szakemberek  kimutatták a párhuzamot az öntudatlan ébrenlét és az szív- és érrendszeri megbetegedések között . Mi okozza? A holland Maastrichti Egyetem Orvosi Központ kardiológiai tanszékének kutatója, Domink Linz szerint  az alvászavarok szerepet játszhatnak  az öntudatlan ébrenlét kialakulásában. –  Ilyen például az alvási apnoe: esetében  a légzés leáll, és a testünk alváspozíciót vált , hogy a légzés újra szabaddá váljon  – magyarázta Dr. Linz a tanulmányban. kiket érint jobban? A tanulmány 8000 férfit és nőt vizsgált: ennek során kiderült, hogy  a nőkre jelentősebb mértékben jellemző  az öntudatlan ébrenlét. A vizsgálat során továbbá kiderült, hogy azok a nők, akik hosszabb ideig éltek át öntudatlan ébrenlétet, megduplázták a szív- és érrendszeri betegségek miatti elhalálozás esélyét. Ebből derül ki, hogy éltünk-e már át hasonlót Az öntudatlan ébrenlét egyik egyértelmű jele, ha valaki fáradtan ébred fel. –  Egyesek pontosan tisztában vannak vele, amikor éjjelente felkelnek valami zavaró tényező miatt, ám a z öntudatlan ébrenlét lényege épp az, hogy az illető nincs az ébredés tudatában  – magyarázza dr. Linz. Megelőzhető a probléma Az alvási apnoé speciális maszkokkal orvosolható, de a szakemberek szerint elsőként a szabad levegőáramlást korlátozó tényező orvos általi kivizsgálása a kulcs. A legtöbb esetben  megoldást jelent az életmódváltás, és a fogyás . ", "site": "https://www.borsonline.hu/cimke/veszely"}
{"title": "Félti fiát a közösségi médiától Visváder Tamás – videó ", "body": "Visváder Tomi nem szeretné, ha a fia később olyan életet élne, mint ő és párja. \nVidváder Tamás az RTL Reggeli műsorában mesélte el, hogy a feleségével, Palácsik Lillával tudatosan rejtik el másfél éves  kisfiukat  a kíváncsi szemek elől. Már a pici születése előtt eldöntötték, hogy nem lesznek olyan szülők, akik a gyermekük minden pillanatát megosztják, ezért csak a  fontosabb családi eseményeken mutatják meg  Noah  arcát.   Évente legfeljebb csak 2-3 fotón szeretnénk megmutatni őt  Óvják majd a közösségi médiától Tomi és Lilla az életük egy részét az Instagramon töltik, azt azonban  nem szeretnék, ha a kisfiuk később követné a példájukat. Én nem tanácsolom neki. Ha egyszer belekerül, akkor nincs menekvés  – mondta Tomi. Kérdés, hogy pár év múlva mennyire tudják majd ezt befolyásolni, hiszen  olyasmitől zárnák el, amit ők maguk napi rendszerességgel megtesznek. ", "site": "https://www.borsonline.hu/cimke/veszely"}
{"title": "Berki Mazsi ijesztő tüneteket tapasztalt magán – úgy döntött, szakemberhez fordul ", "body": "Berki Krisztián feleségének muszáj visszavennie a tempóból. \nBerki Krisztián és felesége néhány héttel ezelőtt jelentették be az örömhírt:  első közös gyermeküket várják.  Mazsi remekül érezte magát, ezért az orvosa tanácsára  továbbra is ed zett  és gond nélkül elvégezte a napi teendőit,  most azonban változott a helyzet. Nagyon megijedt Az utóbbi napokban a közösségi oldalain közzétett bejegyzésekben arról számolt be, hogy egyre fárasztóbbak számára a hosszú és dolgos hétköznapok. Nagyon aggódott, ugyanis ijesztő tüneteket produkált, ezért két szakember tanácsát is kikérte.                  View this post on Instagram                         A post shared by Berki RenaÌta (@berkimazsi) Őszinte leszek kicsit megijedtem... Szúrt a hasam és csak pingvin üzemmódban tudtam sétálni – írta Mazsi, aki csak akkor nem tapasztalta a fájdalmat, ha egyhelyben állt. – Utasítást is kaptam, hogy tessék kicsit lassítani, feküdni, lábakat felpolcolni és magnézium!  – folytatta bejegyzésében, majd azt is elárulta követőinek, mi okozta a panaszait. –  A méhem növekedésbe kezdett, a méhszalagok folyamatosan nyúlnak, a gyomor feljebb kerül és a belek is más helyre kerülnek, hisz gyermekünknek szüksége van a helyre.  Tudtátok, hogy a méh ilyenkor közel 500-szorosára nő az eredeti méretéhez képest? Ilyenkor kell orvoshoz fordulni Mazsi, aki elmondta, ez teljesen normális a várandósságnak ebben a szakaszában, azonban  figyelmeztette a kismamákat, hogy ha a menstruációs görcsöknél erősebb fájdalmat éreznek, haladéktalanul keressék fel az orvosukat! ", "site": "https://www.borsonline.hu/cimke/veszely"}
{"title": "Drámai videó került elő: a nyílt tengeren találták meg a strandról elsodródott kislányt ", "body": "\nEgy nyolc éves kislányt kellett kimenteni a nyílt tengerről, akinek a gumicsónakját Wales partjaitól sodorta el a víz. A drámai mentőakcióról videó is készült, melyen látszik, hogy a szerencsétlen gyermek teljesen halálra rémült.  Mint kiderült, a kislány szüleivel pancsolt a közeli strandon, ám a gumicsónakjának a kötele véletlenül kicsúszott a vele játszó felnőtt kezéből, a víz pedig pillanatok alatt elérhetetlen távolságba sodorta őt a parttól. A bajbajutott gyermek egyetlen szerencséje az volt, hogy a közelben volt egy hajó ami azonnal a kislány megmentésére sietett.  ( via ) ", "site": "https://www.borsonline.hu/cimke/veszely"}
{"title": "A gyerekeket is támadja az indiai koronavírus-mutáns – ezekre a tünetekre figyeljen! ", "body": "A gyermekekre is veszélyes a rettegett indiai covid-variáns. \nSzokatlan, más variánsoktól eltérő tüneteket okozhat a gyerekeknél a koronavírus indiai mutációja. Erről Kacskovics Imre immunológus beszélt a  Metropolnak . A szakember elmondta:  elegendő indok kell, hogy legyen gyermekeink beoltatásához az újabb, agresszívabb mutáció felbukkanása.  Indiában eddig nem jellemző, rémisztő tüneteket észleltek a megfertőződött embereken. Ilyenek többek között az  emésztés megzavarodása, a belek működési zavara, hányás, hasmenés, halláskárosodás, kötőhártya-gyulladás, szájszárazság és különös bőrkiütések. Dr. Nékám Kristóf allergológus, immunológus belgyógyász leszögezte: aki nem oltat, bele is halhat a vírusfertőzésbe. A professzor szükségesnek tartja, hogy a 12-15 éves korosztály is megkapja a vakcinát. Szerinte egyedül a veleszületett vagy betegségből adódó immunrendszer problémája lehet kizáró ok. Május végén az Európai Bizottság jóváhagyta a 12-15 éves gyerekek számára is a BioNTech/Pfizer által közösen fejlesztett Comirnaty nevű, koronavírus elleni vakcina használatát. Az oltóanyag magyarországi alkalmazásáról az operatív törzs hamarosan döntést hoz.   ", "site": "https://www.borsonline.hu/cimke/veszely"}
{"title": "Perceink vannak hátra, óriási zivatar áztatja el az országot ", "body": "Van, ahol 30-40 milliméter csapadék is hullhat. \nElsőfokú, citromsárga riasztást adott ki  felhőszakadások veszélye  miatt az Országos Meteorológiai Szolgálat. Az érintett területeken rövid idő alatt akár több mint huszonöt-harminc milliméter eső eshet.   ", "site": "https://www.borsonline.hu/cimke/veszely"}
{"title": "Opitz Barbi: Az életem mostanában egy szappanopera ", "body": "Az énekesnő mindössze pár nappal a vasárnapi nagy balhé előtt ült le a Palikék világa by Manna című műsorba beszélgetni, ahol úgy tett ugyan, mintha nyitott lenne a diskurzusra, de valójában semmit sem akart elárulni az érzéseiről. Az interjú végén mégis kibukott belőle az őszinteség, elmondta, hogy a konfliktusai nagyrészt annak köszönhetők, hogy ő sem egy egyszerű ember.  \nOpitz Barbiról  az elmúlt időszakban más hírek sem jelentek meg csak azok, hogy a családjában  durva botrányok  pattannak ki.  Az énekesnő életének ez a nehéz szakasza múlt december óta vett vészjósló fordulatot  azzal, hogy Barbi  nyom nélkül felszívódott , az édesanyja pedig a  rendőrség segítségét  kérte a kereséshez. A lány fotója egy ideig megjelent a körözési listán is, vagyis  komoly ügyről volt szó.  Az egyenruhások szerencsére hamar megtalálták, a problémákból azonban ennek ellenére sem lett kevesebb, sőt!  Opitz Barbi magánélete december óta romokban hever (Fotó: Végh István) Zűrös szerelem  Az énekesnő privát életébe nem lehet és nem is szabad belelátni, azonban vaknak kell lenni ahhoz, hogy ne tűnjön fel: valami nagyon nem stimmel Barbi családi életével.  A párját, Serleg Albertet az eltűnési ügy kapcsán emberrablás miatt hallgatta ki a rendőrség, de végül szabadon távozott a rendőrségről. Az énekesnő nem tett feljelentést ellene. A göndör hajú híresség barátnői akkoriban azt nyilatkozták, hogy Albert nem bánik jól Barbival. Ahogy fogalmaztak: olyan típus,  \"hogy ha nem vagy az enyém, nem lehetsz másé sem.\"  A rajongók is érzékelték, hogy valami nagyon nincs rendben és ennek  hangot is adtak.  De hiába minden, ha  a balhék után az énekesnő azt állította, hogy félreértés történt , minden rendben van köztük, nincs itt semmi látnivaló.  Nem tudni, hogy mi történik a fiatal pár életében a csukott ajtók mögött (Fotó: Nagy Zoltán) Egyre veszélyesebb helyzetek  A kedélyek nem csillapodnak  az eltűnési ügy óta sőt,  az események kristálytiszta tendenciát mutatnak egy olyan rettenetes jövő felé, ahova semmi esetre sem szabadna eljutni.  A családon belüli erőszak ugyanis nem tréfadolog. A cselekmény definíciója szerint akkor beszélünk családon belüli erőszakról, ha \"az egyik családtag, házastárs-élettárs vagy expartner kísérletet tesz vagy meg is valósít olyan magatartásokat, amelyekkel a másik fél (családtag, élettárs stb.) fölött hatalmat – testi, lelki, anyagi vagy jogi dominanciát – tud gyakorolni.\" Az pedig, amit az énekesnő körül látunk, nagyon így néz ki.  És bár Barbi hiába állítja, hogy minden a legnagyobb rendben van körülötte, ami múlt vasárnap történt, az bizony a sokadik intő jel volt.  Mint arról a Bors  elsőként beszámolt , vasárnap este Opitz Barbi albérletében óriási balhé volt. A lakók elmesélése szerint a dulakodásig fajult vita hevében egy pár pillanatra mintha kést is láttak volna előkerülni...  A rendőrség lapunk érdeklődésére megerősítette , hogy abban a társasházban, ahol az énekesnő lakik, tényleg volt vasárnap este egy balhé, ahol egy fiatal férfi könnyebben megsérült, egy középkorú nő ellen pedig  zaklatás és súlyos testi sértés bűntett kísérlet elkövetésének gyanúja miatt indítottak eljárást. Albert és Barbi körül sosincs nyugalom (Fotó: Bors/BS) Vallomás  A botrány óta Barbi kerüli a nyilvánosságot, nem áll szóba az újságírókkal, nem válaszol egyetlen kérdésre sem.  Beszédes azonban. hogy két nappal a nagy cirkusz után jelent meg az új dala, aminek az \"Életveszély\" címet adta, illetve napokkal a balhé előtt tett látogatást Palik Lászlóéknál, a Palikék Világa by Manna című műsorban, ahol kényszeredetten ugyan, de hajlandó volt egy mondatban a jelenlegi érzéseiről beszélni:  Az életem mostanában egy szappanopera, ezt élem meg a hétköznapjaimban. De most erről nem akarok bővebben beszélni. Én sem vagyok egy egyszerű eset, mert művészlélek vagyok. Végletekben élem meg az érzelmeimet. Érzékeny vagyok mindenre. Hajlamos vagyok túlagyalni dolgokat, alapvetően az indulataimat tudom kezelni, de túl tudok gondolni dolgokat.  – mondta, majd máris terelte a témát valami másra.      ", "site": "https://www.borsonline.hu/cimke/veszely"}
{"title": "Veszélybe került Till Attila állása: ő veheti át a helyét a TV2-nél ", "body": "Nagyon nem örül Tilla ennek a hírnek. \nAz egész ország izgatottan várja a Sztárban sztár leszek! legújabb évadát. Olyan prominens személyek foglalnak helyet a zsűri asztalánál, mint  Tóth Gabi ,  Köllő Babett , Pápai Joci és  Majka . Izgatottan várjuk, hogy a TV2 sikerműsorának legújabb évadában minél többen bújjanak hírességek bőrébe.  A meghallgatás elkezdődött, és máris akadt egy parádés jelentkező. Egy férfi jelent meg a színpadon öltönyben, amely miatt a zsűri szeme kikerekedett.  „Te konkrétan olyan vagy, mint egy komoly műsorvezető. Mit szeretnél itt nálunk?” –  kérdezte Majka.  Hogy leváltsam a Till Attilát, és én lehessek a jövő bemondója – válaszolta a férfi, és egy hatalmas show-t lenyomott.  Tilla  ezt látva kacagni kezdett, de bizonyosan megfordult a fejében, hogy talán kezdheti félteni az állását - szúrta ki a  Metropol .                  A bejegyzés megtekintése az Instagramon                         TV2 📺 🎥 💻 🎬 (@tv2official) által megosztott bejegyzés     ", "site": "https://www.borsonline.hu/cimke/veszely"}
{"title": "Sürgős figyelmeztetést kapott mindenki, akinek androidos a telefonja: nagy veszélyben vagyunk! ", "body": "A vírus nagy sebességgel terjed. \nMindenkinek, akinek  androidos telefon  van a zsebében, óvatosnak kell lennie, amikor új alkalmazásokat tölt le az eszközére. A  Trend Micro  biztonsági szakértői figyelmeztetést adtak ki, azt mondják, hogy egy aggasztó új fenyegetést észleltek, amely teljes hozzáférést biztosíthat a  hackereknek  a személyes banki adatainkhoz. Mindenkinek, akinek androidos telefon van a zsebében, óvatosnak kell lennie Fotó: Pexels A telepítés után az új,  MMRat trójai vírus  teljes mértékben  képes a billentyűnaplózásra, a képernyőrögzítésre és a távirányítás elérésére, amely lehetővé teszi a banki csalást és pénzlopást. Ráadásul a hamis alkalmazásokat hivatalos alkalmazásboltoknak álcázott webhelyeken terjesztik. Jelenleg úgy tűnik, hogy az érintett felhasználók többsége Délkelet-Ázsiában él, de ez nem jelenti azt, hogy Európában, az Egyesült Királyságban vagy az Egyesült Államokban élőknek figyelmen kívül kell hagyniuk a veszélyeket, mivel a csalás nagy sebességgel terjedhet szerte a világon. A biztonsági szakértők ezért arra kérnek minden  Android-felhasználót , hogy legyenek óvatosak, mielőtt új alkalmazásokat töltenek le eszközükre. Csak hivatalos forrásokból töltsön le alkalmazásokat. Mindig használjon megbízható platformokat, például a Google Play Store-t - idézi a biztonsági csapat közleményét a  Mirror . A biztonság megőrzéséhez szükséges továbbá, hogy a telefonod a legújabb szoftverre legyen frissítve. ", "site": "https://www.borsonline.hu/cimke/veszely"}
{"title": "Elszabadult a pokol az autóúton: autósok és gyalogosok kerültek nagy veszélybe - Videó ", "body": "A rendőröket azonnal a helyszínre riasztották. Nagy volt a készültség a környéken. \nSzörnyű baleset történt a napokban Kanadában: elszabadult nagyjából ötmillió  méh , miután leestek az őket szállító dobozok egy teherautóról. A helyszínre azonnal riasztani kellett a méhészeket Fotó: shutterstock A rendőrséget helyi idő szerint reggel hat óra után pár perccel  riasztották a helyszínre . Úgy tudni, hogy a kaptárakat éppen szállították, amikor a rögzítő hevederek meglazultak, a ketrecek kicsúsztak a helyükről, a méhek pedig elszabadultak.  Az autósokat a történtek után felszólították, hogy tartsák felhúzva az ablakokat, a gyalogosokat pedig, hogy maradjanak távol a helyszíntől . Michael Barber  méhész a történtek kapcsán elmondta, hogy 11 éves pályafutása során soha nem tapasztalt ilyet, mint ami az Ontarió állambeli Burlingtonban történt.  A szakember elárulta, hogy az első hívást helyi idő szerint reggel 7 óra körül kapta a rendőrségtől, akik arról tájékoztatták, hogy baleset történt, melynek következtében méhkaptárak szóródtak szét az úttesten. A méhek a kaptárakban egy teherautó hátuljára voltak felpakolva és a telelőhelyükre szállították őket, amikor a baleset történt. Barber amint értesült a történtekről, felhívást intézett a kollégáihoz, hogy további segítséget kérjen tőlük. Végül egy tucat méhész pár óra alatt befogta a rovarok nagy részét. A méhek és kaptáraik 400 méteres körzetben szóródtak szét. A fiatalabb méhek a közeli autókon és postaoszlopokon csoportosultak, ahol biztonságos helyet kerestek maguknak. A szakember közölte, hogy néhány száz méh nem élte túl a balesetet, emellett több méhészt is megcsíptek a rovarok. A mentősök viszont a közelben voltak, és azonnal ellátták a sérüléseiket. A teherautó vezetőjét száznál is több csípés érte, mivel nem viselt teljes védőruházatot, amikor a méheket szállította . A mentőszolgálat és a rendőrség hálás a sok helyi méhésznek, akik a rovarok és a lakosság biztonságáért dolgoztak - írja a  BBC . Videó a mentési munkálatokról: . @BurlingtonFire ,  @HaltonMedics207  &  @HRPSBurl  called to the area of Guelph Line/ Dundas after a vehicle lost its load of 35 beehives. Upwards of 5 million bees released. Multiple beekeepers from the area are recovering the bees. Roadway has been reopened.  pic.twitter.com/gTE26o3YcO — Andrew Collins (@ACollinsPhoto)  August 30, 2023       ", "site": "https://www.borsonline.hu/cimke/veszely"}
{"title": "Opitz Barbi zokogva jelentkezett be késő éjjel - aztán törölte a videót... ", "body": "Minden jel arra mutat, hogy valami nagyon nincs rendben Opitz Barbi életében... Az énekesnő vasárnap hajnalban egy ijesztő videót tett közzé a közösségi oldalán, zokogva, panaszkodva. Aztán pár perc múlva már törölte is a felvételt.  \nTavaly december óta  egyre rosszabb lelki állapotban van   Opitz Barbara  énekesnő. Hogy pontosan mi az oka a pszichés lejtmenetnek, csak találgatni lehet: a tény, hogy a szüleivel nagyon megromlott a viszonya,  az ismerősei szerint pedig a párjával, Serleg Alberttel sem olyan idilli a kapcsolata , mint amilyennek a  külvilág felé mutatja .                    Opitz Barbi és Serleg Albert (Fotó: Nagy Zoltán) Botrányok  A magánéleti drámák decemberben kezdődtek azzal, hogy  az énekesnő szülei bejelentették a rendőrségen, hogy eltűnt a lányuk...  Barbit az egész ország kereste, végül az egyenruhások kerítették elő. A nyomozásról szóló hírek szerint Albert  bezárta Barbit , hogy ne mehessen el tőle, vagyis fogságban tartotta,  de ezt később tagadta a fiatal pár, így nem is lett rendőrségi ügy a dologból.  Akkor Barbi mindenhol azt nyilatkozta, hogy most már minden rendben lesz körülötte, de sajnos nem lett igaza, sőt! A pokol csak ekkor kezdett leszabadulni. Barbi apja tavasszal olyan tiktok videókat tett közzé, melyekben azt mondja, hogy  inkább megöli Albertet , minthogy a fiú a lánya közelében lehessen. A botrányok sorát aztán Barbi édesanyjának kiborulása koronázta meg, aki augusztus végén  egy konyhakéssel a táskájában  ment a gyermeke albérletéhez, ahol bár a fegyvert nem használta, de puszta kézzel nekiment Serleg Albertnek, akit összevissza karmolt. Ebből a szituációból szintén rendőrségi ügy lett,  az édesanya ellen zaklatás és súlyos testi sértés bűntett kísérlet elkövetésének gyanúja miatt indítottak eljárást. Opitz Barbi szüleinél elszakadt a cérna. Nehéz elképzelni, hogy ok nélkül (Fotó: Bors) Mindenki tönkre megy benne   Az egyre gyűrűző családi dráma közben  nem szabad megfeledkezni arról sem, hogy Barbi és Albert az elmúlt bő kilenc hónapban  körülbelül négyszer  szakított egymással . Az általában veszekedések után kimondott búcsút a pár hol nyilvánosságra hozta, hol nem, így az is lehet, hogy ez a szám akár a többszöröse is lehet...  Hogy hova vezet az az út, azt senki sem tudja.  Az viszont tisztán látszik, hogy a családtagok közül lassan mindenki teljesen tönkre megy ebben a tarthatatlan helyzetben, melyben  csak remélni lehet, hogy egyik szereplőnek sem száll el annyira az agya, hogy valami visszafordíthatatlan tettet hajtson végre.   Opitz Barbi élete nem jó irányba halad Fotó: Nagy Zoltán Segélykiáltás  Opitz Barbi a legutolsó, pénteki szakítása után újra egy  segélykiáltásnak is felérő videóval jelentkezett.  A fiatal énekesnő az Instagram oldalán tett közzé vasárnap hajnali fél kettő körül egy videót, amiben zokogva ezt mondja:  Sziasztok, mindent el fogok mondani, hogy miken megyek keresztül, hogy miért nem tudok mostanában a zenével foglalkozni... A videó itt megszakad... nincs további szöveg, nem tudni, hogy Barbi mit akart még közölni a nagyvilággal, ahogy azt sem, hogy a felvétel készültekor jól volt-e és a cikkünk születésének idején sincs semmi komoly baja... A videót egyébként pár perccel a közlés után már törölték is a közösségi oldalról.      ", "site": "https://www.borsonline.hu/cimke/veszely"}
{"title": "Sürgős figyelmeztetést adtak ki a rendőrök minden magyar autósnak: ne essünk pánikba! ", "body": "Fokozott elővigyázatossággal kell közlekedni. \nEgy 54 éves gönyűi férfi közlekedett kocsijával az 1-es főúton Győr felől Gönyű irányába szeptember 7-én 20 óra 30 perc körül, amikor autója elé balról egy szarvasbika ugrott, amelyet fékezése ellenére elütött.  A sofőr a balesetben megsérült, a mentők kórházba vitték. Az állat a helyszínen elpusztult. Az állat a helyszínen elpusztult Fotó: police.hu Az eset körülményeit a Győri Rendőrkapitányság vizsgálja. A Győr-Moson-Sopron Vármegyei Rendőr-főkapitányság az alábbiakra hívja fel a járművezetők figyelmét: Állatok veszélyt jelző táblák jelzik azt, hogy számítani kell vadon élő állatok megjelenésére. Ezeken a helyeken célszerű nagyobb követési távolságot tartani az előttünk haladó jármű mögött, hogy időben tudjanak reagálni, ha hirtelen meg kell állni. Amennyiben vadat lát, lassítson! A természetben élő állatok kiszámíthatatlanul viselkedhetnek. A mozdulatlanul álló vad hirtelen megugorhat és akár a jármű irányába is vágtatni kezdhet. Ha egy őzet vagy szarvast látott, számítson többre is! Általában ezek az állatok csoportokba verődnek. Amikor hirtelen nagytestű vad kerül a gépkocsi elé, vészfékezzen, adjon hangjelzést, de ne rántsa félre a kormányt! Amennyiben egy település határában, illetve zöldövezetében közlekedik, számítani kell arra, hogy az úton vadon élő állatok jelenhetnek meg, hiszen ezek az állatok szinte velünk együtt élnek, a közelünkben nevelik kicsinyeiket is, ezért vigyázzunk rájuk és magunkra! Ha mégis megtörténik a baj, fontos hogy ne essenek pánikba! Kapcsolják be a vészvillogót, és hívják a 112-es segélyhívó számot! A járműből történő kiszállás esetén vegyenek fel láthatósági mellényt! Várják meg a helyszínen a kiérkező rendőröket, akik értesítik az illetékes vadásztársaságot. Az elütött állat elszállításáról a vadásztársaság gondoskodik.   ", "site": "https://www.borsonline.hu/cimke/veszely"}
{"title": "Különös helyen jelent meg a darázsfészek, azonnal hatalmas vitát kavart ", "body": "Budapesten, egy második kerületi látogatott bunkerban fedezte fel valaki a hatalmas fészket. \nEgy második kerületi helyszínen nem várt meglepetésben részesülhetnek az emberek. A  Fazekas-hegyi légvédelmi figyelő  bunkerba  ugyanis életveszélyes bemenni. Nem várt helyen tűntek fel a darazsak  Fotó: Pixabay Az egyik budapesti lakosokkal teli Facebook-csoportban erről egy nem mindennapi figyelmeztetés jelenet meg. Életveszély! A Fazekas-hegyi bunkerban egy nagyjából futball-labda nagyságú lódarázs fészek lóg a plafonról. Tele aktív darazsakkal. Aki tudja, hova kell bejelenteni, kérem tegye meg – olvasható a posztban. Bár a méheknek, darazsaknak is élniük kell valahol, de a hol kérdése érthető módon ebben az esetben sem mindegy. Hatalmas fészek a bunker plafonján  Fotó: HÜVI és környéke Facebook csoport Egy bunkerben, ahová az emberi kíváncsiságból kifolyólag mindenki beléphet, nem épp a legvesztélytelenebbnek nevezhető élőhely számukra.  Tudott dolog, hogy a  méhek , darazsak nagy általánosságban egyaránt akkor kezdenek el támadni, mikor az ember védekezésképpen elkezd kapálózni, mivel ezt támadásnak veszi, veszélyben érzik magukat. Amint azt korábban  megírtuk , egy háromgyerekes családapa egy  sokak szemében ártalmatlannak tűnő darázscsípés miatt halt meg , hiába küzdöttek az életéért. Mindezt úgy, hogy az előbb említettel ellentétben itt szó sem volt bármilyen védekezésképpeni kapalózásról. Bár a darázscsípés nem a leggyakoribb halálokok közé tartozik, az arra allergiásoknak mégis óriási gondot okozhatnak , ez alól a szigethalmi apa sem volt kivétel. A poszttal van, aki egyetértett, de akadt olyan is, akinek éppen ellenkezik ezzel az álláspontja. „Ott nem lakik ember. Nem kell leszedni a fészket. Mindjárt vége a nyárnak, elmennek a darazsak maguktól” „Végre jó helyen van a fészek... Hagyd békén, kerüld el, stb” „Ezek nagyon veszélyes rovarok. És igencsak támadó kedvűek.  A poszt azért indokolt szerintem, mert ha valaki egyedül kirándul és bemegy ebbe a barlangba gyanútlanul, nagy bajba kerülhet.  Ha esetleg  allergiás , azonnali segítség nélkül meg is halhat.” „Ha hasonló természeti értékre lelsz, tarts mindig titokban! Ha bántod, akkor főleg, mert a saját műveddel kell elszámolnod.  Szóval vigyázz onnan, ha veszélyesnek látod rád nézve. Ez persze mindenkinek szól. Köszönöm.” „A kedves megtalálónak annyi feladata lehet, hogy tábla/felirat a bunker elé, hogy lódarázs fészek van benn, halálfej, ne menj be és kész.  Nekik is élni kell valahol.   Tényleg veszélyesek, de az erdőben hadd éljenek már nyugodtan.  Egyszer én is majdnem belesétáltam egybe, szerencsére még időben kapcsoltam.”     ", "site": "https://www.borsonline.hu/cimke/veszely"}
{"title": "Ezért rohamozták meg a kommandósok Pécs belvárosát - válaszolt a rendőrség ", "body": "Golyóálló mellényben, állig felfegyverkezve érkeztek és rögtön lezárták a területet.  \nHatalmas volt a riadalom vasárnap este, Pécs belvárosában. Sorra érkeztek meg a rendőrség, a mentő majd végül a Terorrelhárítási Központ munkatársai. Több területet is lezártak a városban. A lezárt területen még az ajtón sem engedték ki a lakókat. Akadt olyan, aki haza sem tudott menni emiatt.  Mint kiderült, egy fenyegető telefonos bejelentés miatt vonultak ki a rendvédelmi szervek. Ellepte a TEK Pécs belvárosát  Fotó: Olvasói Este 6 óra magasságában hangos szirénázás verte fel a várost. A belvárosba ugyanis több hatósági szerv is kivonult.  Egyik olvasónkat felfegyverzett, bukósisakos, golyóállómellényes rendőrök terelték a Széchenyi tér felé.   Teljesen ledöbbentek, amikor megtudták, hogy több utcát is lezártak a nyomozás érdekében. Rögtön találgatni is kezdtek, hogy vajon mi történhetett.  Akadtak olyanok, akik teljes bizonyossággal állították, hogy több embert is túszul ejtettek a terroristák, ezért kérték a  TEK segítségét .  Volt aki szerint az egyik helyi szállodában fegyveres terroristákra bukkantak. A rendvédelmi szervek végül késő este, amilyen gyorsan megérkeztek, olyan gyorsan le is fújták az akciót.  A kordonként funkcionáló rendőrségi szalagok lekerültek, az egyenruhások elhagyták a helyszínt.  Lapunk felkereste a  Baranya Vármegyei Rendőr-főkapitányságot,  akik részletesen elmesélték mi is  történt. A rendőrségre 2023. szeptember 17-én érkezett bejelentés, amely szerint a telefonálónak mentális problémái vannak, és ezért emberekre fog lőni.  – tájékoztatták a Borsot. A rendőrség a bejelentésben megjelölt környéket lezárta, majd a Terrorelhárítási Központ műveleti egységeinek segítségével megtette az elsődleges intézkedéseket. Később az adatgyűjtés során tudták meg, hogy  a bejelentésben nevesített férfi nem tartózkodik az általa megadott helyszínen, sőt már nem is él azon a címen . Végül az is kiderült, hogy a bejelentés időpontjában a munkahelyén volt. A férfi felkutatása után megállapították a rendőrök, hogy  a bejelentést nem ő, hanem nagy valószínűséggel a nevében, egy  rosszakarója  tehette. Az eset kapcsán személyi sérülés nem történt, a kutatás során  lőfegyvert  nem találtak.  A Pécsi Rendőrkapitányság közveszéllyel fenyegetés elkövetése miatt nyomoz ismeretlen tettes ellen.   ", "site": "https://www.borsonline.hu/cimke/veszely"}
{"title": "Kés alatt: egyre gyakoribb ez a plasztikai beavatkozás ", "body": "Sokan döntenek úgy, hogy plasztikai beavatkozással korrigálják külsejüket, ám egy kis hiba hatalmas károkat okozhat. \nAz évek előrehaladtával sokakat zavarnak azok a nyomok, amelyeket az évek vasfoga óhatatlanul is rajtuk hagy: a megereszkedett bőr, az egyre csak szaporodó  ráncok  évente milliónyi nőt vesznek rá arra, hogy  plasztikai műtét re fizessenek be, ezzel őrizve meg az üde és  fiatalos  külsőt, ameddig csak lehet.  Dr. Krasznai Zsolt,  plasztikai sebész, a  Mokkában  többek között arról számolt be, melyik az egyik legnépszerűbb eljárás manapság, illetve felhívta rá a figyelmet, miért érdemes gondosan kiválasztani azt, kinek a kése alá fekszünk be. Dr. Krasznai Zsolt. Fotó: Mokka TV2 Az orvos a  szemhéjplasztikákat  emelte ki, ami hírességek körében is nagy népszerűségnek örvend, ám a nem és a korcsoport is befolyásolhatja azt, miként hajtják végre a beavatkozást. A műtétnek többek között  Liam Nesson  is alávetette magát, ami férfiak esetében gyakran nőiesebb vonásokat eredményezhet: ugyanez történt a színész esetében is, valamint a szeme is érzéketlenné vált a műtétet követően. Dr. Krasznai Zsolt hozzátette, az idő előrehaladtával az egyre inkább ereszkedő szemhéj a látást is nehezebbé teszi, így a beavatkozás adott esetben egészségügyi szempontból is kedvezőnek bizonyulhat, ha megfelelően hatják végre. Bár rutinbeavatkozásnak számít, hatalmas károkat okozhat, ha nem megfelelő szakember végzi el a beavatkozást. Dr. Krasznai Zsolt egy újságírónő esetét idézte fel ennek kapcsán, aki korábban szintén a Mokka vendége volt,  és akinek utóbb több műtétre is szüksége volt, mire rendbe tudta hozatni az elrontott alsó szemhéjplasztikáját.     ", "site": "https://www.borsonline.hu/cimke/veszely"}
{"title": "Újabb életveszélyes TikTok-trend terjed: fagyási sérüléseket okozhat egy népszerű édesség ", "body": "Már több mint 20 gyerek kapott ételmérgezést és fagyási sérüléseket, akik nitrogénnel átitatott cukorkát fogyasztottak egy új TikTok trend miatt.  \nÚjabb veszélyes  TikTok-trend  tejed, melyet indonéz gyerekek indítottak el. Vírusszerűen terjedtek el a  TikTokon  azok a videók, amelyeket fiatalok készítettek a dragon’s breathnek, vagyis „sárkányleheletnek” nevezett édesség elfogyasztásáról. Az utcai árusoknál kapható, folyékony nitrogénban megforgatott, puffasztott gabonagolyócskákat evő gyerekek valóban látványos felvételeket készíthetnek, az édesség elfogyasztásakor ugyanis füstszerű gőzt tudnak kifújni az orrukon és a szájukon.    Az indonéz egészségügyi hatóságok azonban óvatosságra intik a gyerekeket és szüleiket, ugyanis  az új trend több gyereknek okozott már fagyási sérüléseket, illetve erős gyomorfájdalmat a dragon’s breath, néhányan pedig  ételmérgezést  is kaptak. Két gyerek kórházba is került a tünetei miatt – egyikük egy 4 éves kisfú. „Ez egy veszélyes kémiai vegyület. Irritálja a gyomrot, valamint fagyási sérüléseket okozhat a szájban és a nyelőcsőben. A gyerekek különösen érzékenyek lehetnek a hatásaira, ha nagy mennyiségben fogyasztják”  -  fejtette ki véleményét  egy szingapúri orvos, Clarence Yeo.     @itsryanshakes  Have you tried Dragons Breath? 😱🐉  #foryoupage   #tiktokapp   ♬ DiDi Dance - malby👑         ", "site": "https://www.borsonline.hu/cimke/veszely"}
{"title": "Árpa Attila Indiában veszélybe sodorta magát: Kihívtam magam ellen a sorsot! ", "body": "A színész-producer hiába meglett férfi, a saját bevallása szerint olyan, akár egy rossz gyerek, sőt, olykor kifejezetten keresi a bajt. \nA TV2 történetében több Nagy Ő kereste már a szerelmet, ám tisztelettel, de bátran kijelenthetjük, egyikük sem örvendett akkora sikernek, mint  Árpa Attila . A műsor már hetekkel ezelőtt véget ért, a nézők viszont továbbra is árgus szemekkel figyelik az életében történő eseményeket. Van mit, hiszen vele mindig történik valami izgalmas dolog.  A részben Indiában játszódó sorozatban Attila egy francia nehézfiút alakít Fotó: Árpa Attila 10 napot töltött Indiában Néhány nappal ezelőtt tért haza Indiából, ahol életre szóló élményeket gyűjtött. A Netflix egyik, saját gyártású  bollywoodi sorozatának szerepére kérték fel , melynek egyes részei Párizsban, Budapesten, míg más jelenetei Mumbaiban játszódnak.  - Egy francia nagykutyát játszok benne, aki pénzeli az egyik főgonoszt. Többek között azért is vállaltam, mert így eljuthattam Indiába, ahol még soha nem voltam  - kezdte a Borsnak, s az ott szerzett élményeiről is mesélt. Ahogy mondja, vegyes érzelmekkel tért haza, mivel a forgatás miatt nem nagyon tudott ellátogatni északra vagy esetleg délre, hogy megnézze Goa szigetét. Mumbai egy izgalmas, mozgalmas és érdekes város, de igazán nem nevezhető szépnek. A színész nem hallgatott az intő szóra és olyan környéken is megfordult, amit nem javasoltak neki a helyiek Fotó: Árpa Attila \"A legsötétebb sikátorokba is bementem\"  A színész így sem unatkozott, amikor épp nem forgatott, egyedül fedezte fel India ezen részét.  Nem a turistalátványosságokat vette célba, hanem azokat a helyszíneket, amiket filmekből ismer, mint például a Gettómilliomosban látott nyomasztó környéket, annak ellenére, hogy azt javasolták neki, messzire kerülje el. - A \"Ne egyél streetfood-ot!”, “Ne beszélj idegenekkel, akik sötét sikátorokban jönnek feléd!” “Ne menj be egyedül a gettóba!” felszólításokat nagyjából az első napon megszegtem.  Majdnem 4 órán keresztül sétáltam teljesen egyedül a legmélyebb gettóban és a legsötétebb sikátorokba is bementem. Mondhatnám, kihívtam magam ellen a sorsot. Én “adrenalin turista” vagyok.  Megkóstoltam egy éjszakai desszertet is, nyers dohánylevélbe csavarnak fűszereket és “virágmagokat”, valamint megbolondítják mézzel, amit nem neveznék kellemetlen gasztronómiai élménynek...  - mondta finoman utalva a bódító hatására, amitől gyakorlatilag  beállva sétált Mumbai utcáin .  - A többi étel és fűszer már inkább vezetett úgymond neuro-gasztroenterológiai kihívásokhoz  - tette hozzá nevetve.     @arpaattila   #arpaattila   #mumbai   #gasztronomia   ♬ Indian Rock'n'roll - Marc Brown & The Blues Crew       A színész elmondta, a rendőrség komoly intézkedéseket vezetett be a közbiztonságot illetően. Az egyik, hogy sötétedés után a tengerpartot lezárják. Ott gyűlnek össze a törvényen kívüliek, ennek ellenére becsatlakoztam egy tábortűzhöz a helyiekkel. A mai napig egy rossz gyerek vagyok, szerintem már az is maradok. Ha azt mondják, ne nyomjam meg a piros gombot, én leszek az első, aki rácsap   - magyarázta  Attila  viccelődve, aki az óriási nyomor ellenére azt tapasztalta, hogy az emberek kedvesek és mosolygósak. A bollywoodi sorozat forgatása alatt életre szóló élményeket gyűjtött  Fotó: Árpa Attila Bemutatta új kedvencét A hazatérése után nem sokkal meglepte a  TikTok  követőit és egy Indiából hozott hagyományos viseletet sorsolt ki, amely bharata néven ismert. Azonban nem ez volt az egyetlen különlegesség.  Élő adásban olyasmit mutatott, amit eddig még nem láthattak a rajongói: elővette a kígyóját. Félreértés ne essék, valóban egy hüllőről van szó ugyanis bemutatta új kedvencét, egy csodaszép labda pitont, akit  Boginak  hív.  - Az áldozatait megfojtja, aztán lenyeli. Szerencsére már elég idős ahhoz, hogy felmérje, mekkora méretű ellenséget tud elkapni. Ha rossz napja van vagy nem érzi jól magát, elkezd szorítani és akkor tényleg vörösödik a fejem  - magyarázta a színész, miközben a nyaka köré tekeredett a kígyó. A követői meglepődtek azon, hogy  Boginak  nevezte el, mivel az egyik,  a Nagy Ő kegyeiért versengő lányt  is így hívják. Az a helyzet, hogy a nevet a kislányom adta, illetve egy másik hölgy az életemben, aki a  Bogi  nevű hölgyeket annyira nem szereti, mert rossz tapasztalata volt velük  - zárta rövidre a kérdést, s bővebben nem szerette volna kifejteni a miérteket.      ", "site": "https://www.borsonline.hu/cimke/veszely"}
{"title": "Botrány a TikTokon! Titokban leskelődnek a magyar sztárok után - Videó ", "body": "Egészen elképesztő, ami a magyar TikTok-közösségben történik. Az egyik felhasználó titokban követi és leskelődik a lányok után... \nA TikTok óriási népszerűségnek örvend, azonban ez is a hátránya ennek a közösségi média felületnek, hiszen szinte lehetetlen kiszűrni rajta  a káros, nem oda illő tartalmakat , arról nem is beszélve, hogy olyan embereknek is teret ad, akiket  távol kellene tartani az ilyesfajta szerepléstől...  Sajnos nem csak külföldön probléma ez, hanem hazánkban is.  Az elmúlt napokban ugyanis olyan videók kerültek fel az oldalra, ahol magyar TikTok-sztárokat követ egy \"Kbéci\" nevű profil. Boltban, parkolóházban és a nyílt utcán is a fiatalok nyomába ered, felveszi őket videóra, majd feltölti a TikTokra... Félelmetes, amit az egyik TikTok-felhasználó művel... Fotó:   Pixabay Az egyik megfigyelt áldozathoz el is jutott a felvétel, aki személyesen jelentkezett be egy videóban és elmondta, hogy ez nagyon nincs rendben...  Általában nem szoktam reagálni, de ez nagyon nem oké... Hogy valaki követi a másikat, rögzíti, majd feltölti az internetre, ez nem oké. Ez nagyon nem oké!  - fogalmazott a 240 ezres követőtáborral rendelkező Réka, ám nem ő az egyetlen, akit követtek... Egy másik, szintén nagyobb követőbázissal büszkélkedhető lányt például egy boltban videózott le a profil készítője, melyhez csak annyit írt:  \"Megvagy!\".   Láthatóan nem csak a felvételen szereplőknél, de a videók nézőinél is kiverte a biztosítékot Kbéci, s bár több százezer megtekintésnél jár, azokat a kommenteket nem tette zsebre, amiket kapott... - Azt hiszem, elegendő bizonyíték gyűlt össze ellened!  - írta valaki. - Jézusom, töröld le ezt a videót...  - reagált egy másik kommentelő, míg van, aki szerint a rendőrséghez kellene fordulni. Jelenteni kell a rendőrségen... Nem normális! Az, hogy mi lesz ennek az őrült rajongásnak a vége, nem tudjuk, mindenesetre a profil üzemeltetője veszélyes játékot játszik... A kérdés csak az, hogy vajon meddig ad teret mindennek a TikTok?     @bnagyreka   #duett  @Kbèci közreműködésével  #fy  Ez nagyon nem oké… ilyennek nem lenne szabad megtörténnie…  #nemoké   #fyp   ♬ original sound - Kbèci         Betilthatják a TikTokot Európában Bár az egyik, ha nem a legnépszerűbb platformnak számít a TikTok, mégis rengeteg gond akad vele.  Főként az, hogy az applikáció nem cenzúrázza a problémásnak ítélt tartalmakat, azaz a fiatal közönség olyan dolgokat is láthat, amelyeket nem kéne...  Éppen ezért az Európai Unió belső piacáért felelős biztos azt is belengette, hogy akár  be is tilthatják a platformot... Nem fogunk habozni, hogy a szankciók teljes skáláját alkalmazzuk polgáraink védelme érdekében, ha az ellenőrzések során azt tapasztaljuk, hogy nem felelnek meg maradéktalanul az irányelveknek – figyelmeztetett Thierry Breton, aki korábban már hasonló büntetőintézkedéseket helyezett kilátásba a Twitterrel szemben is, ha annak új vezérigazgatója, Elon Musk nem tartja be az EU cenzúraszabályait. Az uniós tisztviselő egyébként most éppen a Twitteren tette közzé követeléseit, hangsúlyozva, hogy a TikTok  fiatalabb közönséget vonzó képessége nagyobb felelősséggel jár .     ", "site": "https://www.borsonline.hu/cimke/veszely"}
{"title": "Segítséget kér Csősz Bogi, barátaiért aggódik ", "body": "Hatalmas károk, földdel eggyé váló városrészek és rengeteg halott. Ez az eddigi mutatója a Törökországban hétfő hajnal óta tartó földrengéshullámnak. Csősz Bogi most a segítségünket kéri... \nPusztító  földrengés rázta meg Törökországot  hétfő hajnalban. A középső országrészben és Szíria északkeleti felében tapasztalt, 7,8-as erősségű földmozgás épületeket döntött romba, Cipruson és Libanonban is érezhető volt. A borzalmak itt még nem értek véget, hiszen újabb és újabb rengések rázták meg a térséget másnap is. Emberek ezreit temették maguk alá a leomló házak, ahonnan szinte lehetetlen feladat túlélőket találni. A magyar kutyás mentőcsapatok késedelem nélkül indultak segíteni a bajbajutottakon.  Fotó: Bors Segítsünk együtt! Mindenki szeretne segíteni valamilyen módon.  Csősz Bogi  is, aki, mint tudjuk, második hazájaként gondol Törökországra, megtalálta a módját, hogy felhívja a a figyelmet a segítségnyújtás hivatalos módjára. Arra kér bennünket, ha támogatnánk a katasztrófa súlytotta övezetet, ezt tegyük:  Itt tudtok hivatalosan is segíteni a török földrengés áldozatainak segítő mentőosztagoknak!  – hívta fel a figyelmet a színésznő-üzletasszony a lehetőségre, és hozzá tette, mennyire elszomorítják a történtek. Rendszeresen utazik korábbi lakhelyére, így kevésen múlt, hogy elkerülte ezt a borzalmas helyzetet. Mint ismert, nyolc hónapja, hogy 14 év után elvált török férjétől, Buraktól, azóta Bogi újra itthon él, azonban bizonyára hagyott maga után Törökországban üzlettársakat, barátokat, akikért  most aggódhat .  Megúszta, nem először Nem ez az első, hogy a gyönyörű színésznőnek hatalmas szerencséje volt, mint ahogy jeleztük, most is épen megúszta a bajt, akár egy évvel ezelőtt, tavaly novemberben a  török merényletek  idején. Kint voltam egy hétig, három nappal ezelőtt jöttem vissza Magyarországra. Havi rendszerességgel járok ki az üzleti dolgok miatt és ez a jövőben is így lesz   – mesélte akkor ezt lapunknak Csősz Bogi, aki most márciusban jelenteti meg a  magyar mozikban utópisztikus filmjét, a 129-et, melynek ő az egyik producere.   ", "site": "https://www.borsonline.hu/cimke/veszely"}
{"title": "Veszély: figyelmeztetést adtak ki kilenc magyarországi település lakóinak ", "body": "A szálló por miatt ismét veszélyes a levegő minősége kilenc magyarországi településen - derül ki a Nemzeti Népegészségügyi Központ (NNK) pénteken közzétett, az előző napi méréseket ismertető térképének adataiból. \nA levegőhigiénés index rendszerének négy kategóriája van: elfogadható, kifogásolt, egészségtelen és veszélyes. Az NNK adatai szerint a szálló por koncentrációja miatt  veszélyes a levegő minősége a Sajó völgyében Putnokon, Kazincbarcikán, Sajószentpéteren és Miskolcon, valamint Egerben, Békéscsabán, Kecskeméten, Pécsen és Százhalombattán. További tizenegy település -  Hernádszurdok, Salgótarján, Debrecen, Szeged, Tököl, Vác, Tatabánya, Székesfehérvár, Várpalota, Ajka és Mosonmagyaróvár  - levegőjét egészségtelennek minősítették.   Hat település - Nyíregyháza, Szolnok, Dunaújváros, Budapest, Esztergom és Sopron - levegője kifogásolt minőségű a mérőállomások adatai szerint.     Az Országos Meteorológiai Szolgálat előrejelzése szerint péntek estétől növekszik a csapadék valószínűsége, ennek köszönhetően pedig északon, északkeleten javulás várható a levegőminőségben. A hétvégén változékonyabbra, szelesre fordul az időjárás, így országszerte javuló tendencia várható a levegőminőségben.   ", "site": "https://www.borsonline.hu/cimke/veszely"}
{"title": "Brutális méretű aszteroidák közelítik meg a Földet ", "body": "A héten több aszteroida is a Föld közelébe került. \nMég a  NASA  szakértői is aggódnak az objektumok miatt hiszen,  ha az aszteroidák pályát változtatnak még a bolygóba is becsapódhatnak. Még a NASA kutatói aggódva figyelték az eseményeket Fotó: Stephane Masclaux / Shutterstock Félelmük pedig nem alaptalan, ugyanis gigantikus méretű, körülbelül 137 méter átmérőjű  aszteroidákról  van szó,  ráadásul meglehetősen közel repülnek el a bolygó mellett, ha pedig megváltoztatják jelenlegi pályájukat, akkor becsapódhatnak a Földbe. A három űrszikla egyike március elsején, szerdán ment el a Föld mellett, még a látótérbe is bekerült. Nagyjából 2,2 millió mérföldre haladt el mellettünk. A második február 28-án, kedden kezdett el közeledni a Földhöz,  a harmadik aszteroida pedig március 3-án, pénteken érkezik a közelünkbe. Utóbbi körülbelül 250 láb átmérőjű, és mintegy 3,3 millió mérföldre repül a bolygónktól. A  Daily Star  szerint, annak ellenére, hogy a NASA jelenleg úgy gondolja,  az elkövetkező 200 évben nem kell tartani becsapódástól, egy szakértő azért kiemelte, bármikor érhetnek minket meglepetések .   ", "site": "https://www.borsonline.hu/cimke/veszely"}
{"title": "„Nem lehet kivédeni egy varjútámadást” – figyelmeztet a szakértő, emberre is veszélyesek a varjak ", "body": "A nagytestű dolmányos varjú nem fél az emberektől sem. Ha veszélyben érzi a fiókáit, akkor képes rátámadni az utcán békésen sétáló emberekre is akár. \nBudapest szerte visszatérő problémát jelent az utóbbi években, hogy a nagyvárosi környezetben élő dolmányos varjak megszokták az emberek közelségét és így magukat semmitől sem zavartatva  támadnak rájuk , ha veszélyben érzik a fiókáikat. A mindenevő madarak ráadásul azért is kártékonyak,  mert a kukákat is kiürítik elemózsia keresés közben és ezzel szemetessé teszik a közterületeket. A nagytestű dolmányos varjú mindenevő /Fotó: Metropol A Metropol napilap hívta fel rá a figyelmet, hogy a varjúszezon általában májusban szokott kezdődni, fiókareptetéskor. Ilyenkor ingerlékenyebbek a madarak, és ha akárcsak néhány méterre is megközelítik a fiókákat az emberek, akkor azonnal védekezni kezdenek a varjak.  Budapest XIII. kerületében már figyelmeztetőtáblát is kihelyeztek, amely felhívja a figyelmet a veszélyre. A tábla szerint az állatok is veszélyben lehetnek a varjaktól /Fotó: Metropol A korábbi években több ijesztő támadás is történt  A XIII. kerületben 2021-ben egy férfi fejének repült neki minden előzmény nélkül egy  \"fekete vészmadár\" . De korábban egy durva videó is felkerült a netre arról, ahogyan  a rakparton nyugodtan bicikliző férfit több másodpercen keresztül \"bántalmazza\" egy madár, tekerés közben. Ráadásul ki ne emlékezne arra az incidensre, amikor egy XV. kerületi óvodában  varjak egy csoportja támadt  kisgyerekekre és az óvónénire. Itt végül a mentőszolgálat embereinek kellett ellátni a sérüléseket. A főváros első kerületében pedig az utóbbi években annyira elszaporodtak a dolmányos varjak, hogy már az emberek kertjéből lopkodták a háziállatok eledelét. Emellett rendszeresen neki szálltak a házak ablakainak, ezzel riadalmat keltve a fent élőkben. A madarak akcióinak az lett a következménye, hogy kitiltották őket a Budai Várból.  Felkutatták a fészkeiket és a költési idő után eltávolították azokat, illetve madárriasztó műsolymokat telepítettek a helyükre. Mit tehetünk, hogyha egy varjú támad ránk A Metropol korábban felkereste  Orbán Zoltánt  a Magyar Madártani Egyesület szóvivőjét, aki  hasznos tanácsokkal  látta el az olvasókat a dolmányos varjúkkal kapcsolatban. Lakott területen elsősorban a dolmányos varjak májusi fiókareptetésekor számíthatunk esetleg félelmet keltő madártámadásra. A szülők ilyenkor a fészket elhagyó, de még ügyetlen és gyakran nem teljesen röpképes fiókáikat védelmezik. Hiperérzékeny párnál a viselkedést már az is kiválthatja, ha az ember néhány méterre megközelíti az egyébként nem is látható fióka rejtekhelyét. Ezekből az esetekből születnek aztán a »megmagyarázhatatlan« madártámadásokról beszámoló hírek - árulta el akkor a szakember, aki hozzátette: Kivédeni ezeket a varjútámadásokat nem lehet, mivel ez egy természetes viselkedése a madaraknak. Nem kell megijedni, szembe kell fordulni a madárral, rá kell kiabálni, ha van a kezünkben valami, oda kell csapni  – tanácsolta Orbán Zoltán a lapnak.   ", "site": "https://www.borsonline.hu/cimke/veszely"}
{"title": "Figyelmeztetést kapott minden Gmail-felhasználó, veszélyben vagyunk ", "body": "Most még az eddigieknél is óvatosabbnak kell lennünk. \nMinden  Gmail-felhasználót  arra figyelmeztetnek, hogy még az eddigieknél is  óvatosabbnak kell lennie, ha olyan levelet kap, amely állítólag egyenesen a YouTube-tól jött.  A világ legnépszerűbb videómegosztó portálja arra hívja fel a figyelmet, hogy csalók egy teljesen új módszerrel adathalászatot folytatnak e-mail címek és jelszavak ellopására.  A hamis e-mailek, amelyek világszerte jelentek meg a felhasználók beérkező levelei között, teljesen eredetinek tűnnek.  Ugyanis hogy még hitelesebbnek tűnjön a csalás, a levél a  [email protected]  e-mail címről érkezik, ami valóban egy Google tulajdonában lévő, ténylegesen használt e-mail cím. Pedig a  csalókat  gyakran a hamis e-mail cím buktatja le. Fotó: Unsplash Az adathalászok arra próbálják meg rávenni a felhasználókat, hogy kattintsanak egy linkre és fogadják el az új feltételeket, különben blokkolják a YouTube hozzáférésüket. A hamis e-mail hét napot ad a felhasználónak, hogy elfogadja az új szabályokat. Figyelem! Olyan adathalász kísérletekről kaptunk jelentéseket, amelyek a  [email protected]  címről érkeznek. Legyen óvatos, és ne töltsön le semmit, ha megkapja ezt az e-mailt  – idézi a  Mirror  a YouTube közleményét. A  hamis üzenet ről egy képet is közzétett a cég, hogy megmutassák, milyen eredetinek tűnik. ", "site": "https://www.borsonline.hu/cimke/veszely"}
{"title": "Visszatértek Magyarországra a halálos kórt terjesztő kullancsok ", "body": "Több madárfaj egyedein beazonosították őket a Balaton környékén. \nAz Afrikában elterjedt  Hyalomma rufipes  kullancsfaj összesen  tíz példányát azonosították a Balaton környékén . Az Eötvös Loránd Kutatási Hálózat és az Állatorvostudományi Egyetem közös kutatócsoportjának tagjai a veszélyes parazitákat a foltos nádiposzáta és az idei év madarának választott barkóscinege egyedein találták meg még nem kifejlett állapotukban.  Fotó: Pixabay A Hyalomma rufipes azért érdemel fokozott figyelmet, mert számos veszélyes kórokozót képes terjeszteni, egyebek között a krími-kongói vérzéses lázat okozó vírust is, amelyre az  Egészségügyi Világszervezet   globális veszélyt jelentő betegségként hívta fel a figyelmet  2018-ban. A sokszor  halállal végződő kór  elterjedése összefüggésbe hozható az éghajlatváltozással és a globalizációval is: a növekvő nemzetközi kereskedelem és utazások révén egyre könnyebben jut el olyan területekre, ahol korábban nem kellett tartani tőle. A betegség általában a fertőzött kullancsok csípésével, fertőzött vérrel vagy testnedvekkel való közvetlen érintkezés útján terjed.  A hazai kutatók pedig most arra mutattak rá, hogy a Balaton nyugati térségében felfedezett populáció, amelynek alapító példányait korábban délről érkező vonuló madarak hozhatták be,  hazánkban is képes szaporodni .  A költési periódusban élősködtek a madarakon, így azok nem hozhatták távoli országból, különösen nem Afrikából - fejtette ki  Keve Gergő  és  Hornok Sándor  a  likeBalatonnak .  Bár nem biztos, hogy Magyarországon át is tudnak telelni, az enyhe tél ennek kedvez , és szakirodalmi adatok szerint ez a kullancsfaj évente akár 120 fagyos napot is eltűr.   ", "site": "https://www.borsonline.hu/cimke/veszely"}
{"title": "Szlávik János biztos választ adott arra, kell-e majd harmadik oltás ", "body": "Egyre másra érkeznek a hírek arról, hogy sikerül visszaszorítani a koronavírust és a járványügyi adatok is szépen alakulnak. Merkely Béla a minap már kijelentette, hogy ilyen átoltottságnál nem várható újabb hullám, míg Szlávik János szerint a mutánsok miatt biztos, hogy kell a harmadik oltás. \nVeszélyben vannak az oltatlanok – Van veszély, hiszen láthattunk olyan országokat, ahol körülbelül hasonló az átoltottság, és a mutánsok továbbra is azokat veszélyeztetik, akik nincsenek beoltva. Óriási járványra már nincs esély, az a bizonyos negyedik hullám ennyi beoltottnál olyan hatalmas nem lehet –  mondta Szlávik János a  TV2 Mokkában  aki hozzátette: biztos, hogy fog kelleni harmadik oltás. Ezt az elképzelést erősíti, hogy vezető  epidemiológusok,  virológusok és fertőző betegségekkel foglalkozó szakemberek arra a következtetésre jutottak, hogy  az alacsony átoltottságú országokban a közeljövőben olyan új koronavírus-variánsok jelenhetnek meg, amelyek ellen már valószínűleg nem bizonyulnak hatásosnak a jelenlegi vakcinák.  Véleményük szerint akár egy éven belül megeshet, hogy az első generációs koronavírus elleni védőoltások helyett módosított, második generációs oltóanyagokra lesz szükség. Már a kevert oltóanyagról diskurálnak Az interneten és különböző Facebook csoportokban pár napja már el is kezdődött a vakcinatotó.  Emberek ezrei találgatják, hogy melyik szérumot melyikkel keverve lehetnek majd totálisan védettek a vírus ellen. – Ez nem egy ördögtől való gondolat, mert a különböző vakcinák nem mind ugyanarra a tüskemutációra készültek, tehát a Pfizer-ről tudom, hogy ők a Vuhan-i szekvenciát kapták meg, és az arra a vírusra készült  – kezdte a Borsnak Tóth Sándor virológus. – Valószínűleg tartom, hogy a többi oltóanyagot is mind különböző szekvenciák alapján állították elő, ezért ezek vegyítése többféle mutáció ellen nyújthat védelmet – mondta a szakember. A professzor azonban hangsúlyozta, hogy az igazi megoldást,-a harmadik oltás esetében,- az új mutációkból kifejlesztett vakcina beadása jelentené. Természetes folyamat a mutálódás A tudósok egyébként régóta hangsúlyozzák, hogy globális szintű, gyors és összehangolt oltási akcióra van szükség ahhoz, hogy a COVID-19 járványt meg lehessen fékezni, mert az elhúzódó oltási stratégia magában hordozza annak veszélyét, hogy a vírusnak újabb és újabb, egyre ellenállóbb és egyre fertőzőbb variánsai bukkannak fel. Ahogy azt december óta látjuk, a brit, a dél-afrikai, a brazil vagy a kaliforniai változat esetében. – A vírusok mutálódása természetes folyamat, nincs olyan vírus, aminél ne lenne megfigyelhető, így csak idő kérdése volt, hogy mikor bukkan fel a 2019 végén felfedezett új típusú koronavírus első mutációja  – mondta a professzor majd hozzátette, hogy a tudomány mindig az események után kullog, hisz új oltóanyagot csak a mutációk megjelenését követő hónapokban tudnak kifejleszteni. Tóth Sándor szerint a mostani nyári időszak, a magas UV sugárzás és az emberek szervezetében felhalmozódó D-vitamin miatt nyerünk egy kis időt az új mutációkkal szemben. Ahogy a gyártók már közölték, a legmodernebb technológia lehetővé teszi az oltóanyagok viszonylag gyors, néhány hét vagy hónap alatti módosítását. ", "site": "https://www.borsonline.hu/cimke/veszely"}
{"title": "Figyelem! Egész nyáron reng majd a föld Horvátországban ", "body": "Hatalmas pánik tört ki Horvátországban, miután az Adriai-tenger partvidékét 4,7-es rengés rázta meg. A szakértő szerint további földmozgásokra lehet számítani. \nErős földrengés rázta meg a horvátországi  Sibeniket . A Richter-skála szerinti 4,7-es erősségű földmozgás kedd hajnalban történt, epicentruma  13 kilométerre volt a népszerű tengerpari várostól , Sibeniktől, s bár a rengés a szárazföldi térszín alatt pattant ki, érezhető volt a 68 kilométerre fekvő  Zadaron  is.  Folyamatosak a földmozgások A sekélyfészkű rengés a mérési adatok szerint hozzávetőleg 10 kilométeres mélységben történt. De az ezt megelőző napokban is mozgott a föld, június 4-én műszerekkel észlelt, 2,8-as, majd június 6-án detektált 2,2-es erejű rengés már a szeizmikus aktivitás megélénkülésére utalt.  A szakértők szerint a keddi, hatalmas pánikot okozó rengést további földlökések követhetik. Az elmúlt egy évben megnőtt Horvátországban a szeizmikus aktivitás, a mi berendezéseink csak december óta több ezer rengés hullámot észleltek – mondta a Borsnak Tóth László, szeizmológus. – Ebben voltak kisebbek, nagyobbak, már akkor tudható volt, hogy még hónapokig renghet a horvát föld. Magyarországon is érezték a rengést Tavaly december 29-én a horvát fővárostól, Zágrábtól délre 50 kilométeres távolságra fekvő  Petrinja község közelében  kipattant és súlyos károkat, valamint halálos áldozatot is követelő, a  Richter-skála szerint 6,3-as erejű súlyos földlökést Magyarország déli részén is érezni lehetett.  Az Adriai-tenger partvidéke a földtani adottságai miatt szeizmikusan aktív terültnek számít. A hátterében két hatalmas kontinentális lemez, az eurázsiai és az afrikai jelenleg is zajló ütközése áll, ami már nagyon régóta zajló tektonikai folyamat.  – Ez egy nagyon lassú folyamat, még hónapok kérdése, amíg ez az aktivitás lecsendesedik – folytatta a szakember. Addig lehet számítani rengésekre, és ne csukjuk be a szemünket, itthon is.  Ez nem ijesztgetés, akár ugyanolyan erős földrengés is megrázhatja hazánkat, mint a mostani horvátországi, vagy még nagyobb is. Katasztrófára nem kell számítani Mint minden évben, még a pandémiás tavalyiban is több ezer magyar indul el nyaralni a horvát tengerpartra.  – Ez így lesz most is, és nem is lesz baj – árulta el Tóth László. –  Mert bár kisebb rengések lehetnek, katasztrófát okozó földrengés biztosan nem. ", "site": "https://www.borsonline.hu/cimke/veszely"}
{"title": "Komoly veszélyre hívták fel a figyelmet: Sose használd ezt a grillsütődhöz! ", "body": "Rengetegen kerültek kórházba miatta. \nA forró nyárral az izgalmas kerti programok ideje is megérkezett:  a grillsütők is végre felébredhettek  téli álmukból. Az első használat előtt azonban rájuk fér egy alapos tisztítás, ennek során pedig  előkerül egy olyan eszköz, ami komoly kockázatot jelenthet az egészségünkre  – hívja fel  a figyelmet a BestLife . Mint írják, grilltisztító fémkefe használata során könnyen távozhatnak az eszközből apró sörték, amelyek aztán az ételben kötnek ki. Az amerikai fogyasztóvédelem figyelmeztetést adott ki a jelenség miatt, miután  rengetegen kerülnek veszélybe a jelenség miatt . Egy néhány éve közzétett tanulmány szerint 2002 és 2014 között 1700 amerikait kezeltek kórházban,  miután egy grillkefe sörtéje került az ételébe . Komoly károkat okozhat A fém grillkeféről származó sörték által okozott panaszok a legtöbb esetben a  szájban  és a  torokban  okoztak sérüléseket, ám az  emésztőrendszerbe  jutva további veszélyt jelenthet. Szakemberek szerint a fém kefének több biztonságos alternatívája is létezik, amelyekkel hatékonyan megtisztítható a grillsütő. Ilyen például  egy finomabb sörtéjű eszköz , de akár egy  gombócba gyúrt alufóliát  is használhatunk. Aki mégis a fémsörtéjű grilltisztító használata mellett dönt, mindenképpen győződjön meg róla, hogy a kefe új, a régi ugyanis nagyobb valószínűséggel hullajtja el a sörtéit.   ", "site": "https://www.borsonline.hu/cimke/veszely"}
{"title": "Orbán Viktor: Három veszély fenyegeti az országot, a népvándorlás, a járványok és Gyurcsány ", "body": "A Magyar Nemzet információi szerint Orbán Viktor nem fogta vissza magát idei évadzáró beszédében Debrecenben. A Fidesz–KDNP-frakció kihelyezett ülésén a kormányfő nyomatékosan kijelentette: a járvány és a bevándorlás mellett a legnagyobb veszély, ami fenyegeti az országot az, ha Gyurcsány újra a hatalom közelébe kerül. \nMegtartotta évadzáró beszédét Orbán Viktor miniszterelnök a Fidesz–KDNP pártszövetség kihelyezett frakcióülésén Debrecenben, számolt be róla a  Magyar Nemzet . A Magyar Nemzet információi szerint a képviselők minden eddiginél jobban várták a miniszterelnök beszédét, aki az egyik legszenvedélyesebb előadását tartotta. Mi mással kezdhette volna Magyarország miniszterelnöke összegzését, mint a járványhelyzettel? Orbán Viktor nem köntörfalazott, összegzése  szerint az elmúlt egy évben súlyos nemzetközi válság volt, nemcsak egészségügyi, de gazdasági  is, mely súlyosan érintette a családokat, szétzúzta a hagyományos emberi kapcsolatokat. Egyszerre volt tehát egészségügyi, gazdasági és szociális válság – hangsúlyozta a miniszterelnök. Orbán Viktor ugyanakkor nem szűkölködött a dicsérő szavakkal sem, véleménye szerint Magyarország ezt a tripla válságot európai és világszinten is kiemelkedően jól kezelte, szerinte megnyertük az európai oltási versenyt, Európában Magyarországot tekinti a legjobban átoltott országnak. A kormányfő megerősítette, a sikeres oltásnak vannak gazdasági eredményei is, mert az országot egy-másfél hónappal korábban tudtuk újraindítani más európai országokhoz képest, ez a gazdasági növekedésben minimum egyszázalékos többletet jelent. A beadott oltások száma lehetővé tette, hogy a gazdaságot újraindítsák. Megis mételte az elmúlt hetek hatalmas bejelentéseit, hogy egyetlen képviselő se felejtse el: ahhoz, hogy a gazdaság 2022 elejére visszatérjen a válság előtti szintjéhez, 5,1 százalékos növekedés kell idén. Ennél magasabb növekedés esetén, minimum 5,5 százaléknál már jelentősen csökkenteni tudják a munkát terhelő adókat, 200 ezer forintra tudják emelni a minimálbért, nyugdíj-prémiumot kapnak idén a nyugdíjasok, és jövőre folytatják a 13. havi nyugdíj visszaépítését. A miniszterelnök hangsúlyozta, lesz családi adó-visszatérítés, februárban visszaadják a gyermeket nevelő családoknak azt az adót, amit 2021-ben befizettek, és a dolgozó fiatalok adóját is eltörölték, a pénz, amit megkeresnek, az náluk is marad. Orbán beszédének egyik legpikánsabb része a résztvevők szerint az volt, amikor a Fidesz elnöke a közelgő választások kapcsán útba igazította a képviselőket és harcra szólította társait. A miniszterelnök szerint a kampányban elég, ha az igazat mondják a jelöltek, ami nem más, mint hogy valójában a Gyurcsány a főnök. A Fidesz elnöke szerint ő az igazi ellenfél, Karácsony és a többiek csak epizódszereplők. „Gyurcsány osztja a szerepeket, az ő kezében van minden, ezt ne felejtsétek el! Mi tudjuk az igazságot, de azt mindenkinek meg kell tudnia!” – ez a mondat mindenkibe beleégett, mondta a Magyar Nemzet egyik forrása. Orbán Viktor ezt követően megismételte, hogy szerinte nagyon fontos, hogy emlékeztessék az embereket arra, milyen ember Gyurcsány – ezzel a jelenlévők is mind határozottan egyetértettek. Nem finomkodott a szavakkal, Orbán szerint ha Gyurcsány Ferenc visszatér, a baloldal újra megemeli az adókat, különösen a gyerekesekét, beengedik a migránsokat és megemelik a rezsit, a Fidesznek ezt kell megakadályoznia. Természetesen ha ellenfél, akkor Budapest főpolgármestere, a miniszterelnöki babérokra törő Karácsony sem maradhatott ki, aki Orbán Viktor szerint csak egy epizódszereplő a Gyurcsány-show-ban. A miniszterelnök szavai, mely szerint Karácsonynak nem a Fidesszel van vitája, hanem a való élettel, a múltjában rejlő hazugságokkal, a nyelvtudás hiányával és a városvezetéssel – nagy derültséget váltott ki a hallgatóságból. ", "site": "https://www.borsonline.hu/cimke/veszely"}
{"title": "Agresszív vérmedve csatangol az országhatáron: egy 57 éves férfit már szétmarcangolt - Videó ", "body": "Egy vérmedve rója az országhatárhoz közeli erdőket. Legalábbis erre gyanakodnak a helybeliek, akik egy 57 éves férfi szétmarcangolt férfi holtestére bukkantak a liptói Banskô-völgyben. Azóta több medveészlelést jelentettek hazánkból is.  \nAz országhatártól mindössze 200 kilométerre fekvő völgyben talált holtestről a kiérkező orvos azonnal megállapította, hogy nem természetes úton hunyt el.  A férfi fején, nyakán és oldalán harapásnyomokat fedeztek fel,  a közelben pedig friss medvenyomokat is találtak. - Ez lehet az első olyan medvetámadás Szlovákiában, amely ember halálával végződött, de egyelőre a boncolás eredményére várunk - mondta Marína Debnárová,az Állami Erdészet szóvivője. A helyzet azért is kétségbeejtő, mert hazánkban  a  medveészlelések  száma évről évre emelkedik.  Különösen az észak-magyarországi régióra jellemző a  csúcsragadozók  jelenléte. A védett, ritka, de annál veszélyesebb állatokkal való találkozás veszélyt jelenthet a túrázók számára. Úgy körülbelül két hete szólt itt egy gombász, hogy találkozott vele a hegyen. Azt mondta, hogy épp dögön volt a medve, de szerintem csak a bocsaival játszhatott. Van ugyanis két bocsa akik valószínűleg már itt születtek. A gyerek úgy megijedt, hogy azóta nem is látni. A helyiek félnek, nincs is olyan mozgás azóta az erdőn mint annak előtt.  - mesélte lapunknak Kollár András a Komravölgyi víztározó horgászmestere. A víztározó Nógrád megyében található ahol pár éve már mindennaposak a medveészlelések csakúgy mint az egész északi régióban.  Borsod-Abaúj-Zemplén megyében az elmúlt években többször sikerült lencsevégre kapni kóborló barnamedvét , legutóbb például Miskolcon készültek felvételek egy, a városba bemerészkedő állatról. Már Pest közelében is találkoztak vele Pár héttel ezelőtt börzsönyi természetvédőknek sikerült egy képet készíteniük egy hatalmas állatról az éjjeli órákban. A videó tanúsága szerint a medve egészséges és jól fejlett példány, számolt be róla a  Budapest Környéke. Nagy valószínűséggel medvelábnyomot fényképeztek a Mázsaháznál. A nemzeti park munkatársai még megerősítik a hírt, addig is az arra futóktól, túrázóktól óvatosságot kérünk. Elképzelhető, hogy a mackó már odébb állt, de nem árt a körültekintő erdőjárás. - Figyelmeztette a lakosságot Diósjenő önkormányzata május elején. A ragadozók hazai jelenléte miatt felmerül a kérdés, hogy mennyire veszélyeztetik a vadak a túrázókat. Bár a medvék emberekkel való találkozói ritkák, azonban az tény, hogy egyre több a medve hazánkban, de hogy ennek mi az oka és miért pont mostanában szaporodtak el, rejtély az egyszerű ember számára. - Számos tényező hozzájárulhatott a nagyragadozók hazai jelenlétéhez. A folyamat kezdete az 1970-es, 1980-as évekre vezethető vissza. Már akkor is voltak szaporodó medvék hazánk területén.  A nagyragadozók viszonylag rejtett életmódot élnek, kiváló érzékszerveikkel észlelik és általában el is kerülik az embert, így a közvetlen megfigyelések száma kicsi. A Bükki Nemzeti Park területén barnamedvéknek inkább csak alkalmi előfordulásai ismertek. -közölte az igazgatóság. Azt azonban tudjuk, hogy a medve nem játék. Tapasztalatok alapján a turisták gyakran letérnek a jelzett túraútvonalakról, ami zavarhatja a természetes és természetközeli élőhelyek élővilágát  és veszélyes helyzeteket eredményezhet az emberek és az állatok között. ", "site": "https://www.borsonline.hu/cimke/veszely"}
{"title": "Figyelem: allergiagyógyszerek használata mellett tilos vezetni! ", "body": "A gyógyszerek hatása sajnálatos módon egyre gyakrabban mutatható ki a baleseti statisztikákban. Sokan nem veszik figyelembe, hogy bizonyos pirulák szedése mellett nem szabad a volán mögé ülni 24, de akár 48 óráig sem. \nAz a legveszélyesebb, ha a központi idegrendszerre ható tablettákat szed a vezető.  Vagyis az elaltató vagy átaltató szerek, a pánikrohamok kezelésére szolgáló hatóanyagok, valamint a szorongás­oldók  szedése után 24 óráig minimum, de inkább 2 napig nem tanácsos a kormány mögé ülni.  A statisztikák szerint ezek az anyagok legalább kétszeresére emelik a baleseti kockázatot. Sokan az új típusú altatószereknél nem is gondolnak arra, hogy másnap reggel is okozhatnak elálmosodást, ha nincs meg előtte a minimum 8 órás alvás. A gyógyszereket szedő járművezetőkre ugyanazok a közúti közlekedési jogszabályok vonatkoznak, mint a tiltott kábítószerekre, így ha bebizonyosodik, hogy a vezetése befolyásolt, és ütközést okoz, büntetőeljárást, súlyos pénzbírságot és a jo­gosítványa elvesztését kockáztatja. Az allergiások számára cudar idők jönnek, fontos figyelembe venni, hogy az allergia ellen szedett gyógyszerek kifejezetten tiltólistásak a vezetésnél, mert bódultságot, a reakcióidő növekedését, álmosságot okoznak.  Autózás közben tizedmásodpercnyi késedelem – mondjuk egy gyalogátkelő előtt –  életekbe kerülhet. A szezonális allergia tünetei közé tartozhat a tüsszögés, a viszkető vagy könnyező szem és az orrfolyás – ezek mind-mind potenciálisan zavaróak lehetnek az autó volánja mögött ülő számára, mivel veszélyeztetik a koncentrációs képességét és a vezetési feladatra való összpontosítását. A szénanátha megjelenése sokak számára jelenthet hetekig tartó szenvedést, garantáltan kellemetlen tünetekkel, amelyek megnehezíthetik a mindennapi életet. Jó tudni, hogy minden egyes tüsszentés néhány másodperc kiesést jelent, amikor a sofőr nem tud a vezetésre koncentrálni, míg a gyulladt vagy viszkető szemek csökkentik a látás minőségét. Azt is fontos felismerni, hogy egyes  antihisztamin gyógyszerek  nyugtató hatásúak lehetnek. Ez azt jelenti, hogy  fáradtnak, letargikusnak és koncentrációképtelennek érezheti magát tőlük. Egyszerű ellenőrzés Egy angol szervezet kidolgozott egy hatpontos pollen-tervet, egy egyszerű biztonsági ellenőrzőlistát minden olyan járművezető számára, akinek valószínűleg szénanátha elleni gyógyszerre van szüksége. 1. Ha a szedett vényköteles gyógyszer álmosságot okozhat, ne vezessen. 2. A vény nélkül kapható gyógyszerek is okozhatnak álmosságot. 3. Ellenőrizze, hogy az ön által szedett gyógyszereken szerepel-e álmosságra vonatkozó figyelmeztetés. 4. Keressen alternatívákat, ha vezetnie kell, és érdeklődjön más, zavaró mellékhatások nélküli gyógyszerekről. 5. Kérdezze meg orvosát vagy gyógyszerészét, hogy az adott pirula befolyásolhatja-e a vezetési képességét. 6. Legyen különösen óvatos és körültekintő, ha először használ egy gyógyszert. ", "site": "https://www.borsonline.hu/cimke/veszely"}
{"title": "Hőségriadó: rendőrök adnak tuti tippeket a sofőröknek, mit tegyenek a kánikula idején ", "body": "A zsaruk kérik a sofőröket: tartsák be a tanácsokat, ezzel elkerülhetőek a tragédiák és a balesetek.  \nMint arról a  Bors is írt ,  csütörtök éjfélig harmadfokú hőségriadó van érvényben , országszerte több helyen vizet osztanak, az embereket pedig kérik: aki teheti, ki se mozduljon a lakásból, ugyanis  szerdán 37, csütörtökön pedig akár 40 fokos hőség is tombolhat Magyarországon.  A rendőrök most az autósokat is figyelmeztetik:  a nagy meleg ideje alatt vezessenek még körültekintőbben, ugyanis az extrém hőségben a figyelem és a reflexek is tompulhatnak ! A zsaruk pár tippel is segítik az autóba ülőket, hogy elkerülhetően legyenek a balesetek, vagy esetleg a tragédia. Autós tippek a kánikula idején • Aki nehezen viseli a meleget, – ha teheti – lehetőleg ne induljon útnak! • Ha erre nincs lehetőség, akkor kerüljék a hosszabb autózást, és előre tervezzék meg az útvonalat! • Mindig kipihenten üljenek a kormány mögé, és soha ne vezessenek fáradtan! • Igyanak az átlagosnál nagyobb mennyiségű folyadékot, és mindig legyen Önöknél ásványvíz, akkor is, ha gyalog közlekednek! • Legyenek türelmesek, vezessenek óvatosabban, tartsanak nagyobb követési távolságot! • Ha megállnak az autóval, lehetőleg ne napos helyen tegyék! • A kocsiban gyermek vagy házikedvenc SOHA, még egy percre se maradjon! • Ne induljanak útnak lapos, alacsony nyomású gumikkal! âð¢ HarmadfokÃº hÅsÃ©griasztÃ¡s van Ã©rvÃ©nyben mÃ©g jÃºnius 24-Ã©n Ã©jfÃ©lig az orszÃ¡g egÃ©sz terÃ¼letÃ©n. âï¸ KÃ©rjÃ¼k minden kÃ¶zlekedÅ... Posted by  Magyar RendÅrsÃ©g  on  Tuesday, June 22, 2021 ", "site": "https://www.borsonline.hu/cimke/veszely"}
{"title": "Megelőzhető a baj: Ezeket kérik a vízirendőrök, ha tóhoz megy strandolni ", "body": "Bár készen állnak a segítségnyújtásra, a magyar vízi rendőrök pár pofon egyszerű tippel segítenek megelőzni a nyári tragédiákat. \nKészen állnak a nyári szezonra, mi több, még 5 új jet-skivel is bővítették a kapacitásukat a tiszai vízirendőrök. Elárulták: bár ők már készen állnak a – sajnos – mindig is eseménydús nyári idényre, de nem árt az óvatosság:  Bár kollégáink felkészültek a veszélyes helyzetekre, rátok is számítunk abban, ha szabad vízben terveztek strandolni – kérik.  Ehhez pár egyszerű tippet is adnak, amellyel számos baleset megelőzhető:   Csak a kijelölt fürdőhelyen fürödjenek! 6 évesnél fiatalabb vagy úszni nem tudó gyerek ne fürödjön egyedül, mindig legyen mellette felnőtt, aki vigyáz rá! Ha úszógumit használnak, figyeljenek arra, hogy könnyen kicsúszhat belőle a gyerek! Viseljenek mentőmellényt vagy mentő-gallért, ha vízi járműben utaznak Ha mégis bajba kerülnek, vagy bajba jutott embert látnak, hívják a 112-t! ", "site": "https://www.borsonline.hu/cimke/veszely"}
{"title": "Vigyázat! Itt csaphat le nálunk a legnagyobb erővel a fél Európát letaroló vihar ", "body": "Figyelmeztetést adott ki az Országos Meteorológiai Szolgálat. Arra is kitértek, mely területeken kell a leginkább aggódni. \nMint arról korábban már beszámoltunk, mind  Csehországban , mind  Ausztriában  hatalmas viharok voltak: előbbi helyen tornádó tombolt, mely több halálos áldozatot is követelt, utóbbin jégeső okozott milliárdos károkat. Most az Országos Meteorológiai Szolgálat adott ki figyelmeztetést az egész országra  zivatar és felhőszakadás miatt, előbbi ráadásul a legtöbb megyében már a narancssárga, kettes fokozatban van. Brutális erősségű szél közelít Facebook-oldalukon pedig egy olyan figyelmeztetést adott ki a szolgálat, melyben arról számolnak be, hogy  a Dunántúlon megjelenő zivatarokat lokálisan jelentős szél (általában 80-100 km/h, de helyenként akár 100-120 km/h, vagy azt meghaladó lökésekkel), nagyméretű jég, és felhőszakadás-szerű csapadékhullás (több 10 mm) kísérheti  – emellett posztjukban azt is felvázolták, hol számíthatunk a legnagyobb és hol a legkisebb valószínűséggel az elmített égszakadásra. FIGYELMEZTETÅ ELÅREJELZÃS â¼ï¸A dÃ©lutÃ¡n mÃ¡sodik felÃ©tÅl elÅbb a DunÃ¡ntÃºl dÃ©li felÃ©re Ã©rkeznek intenzÃ­v zivatarok,... Posted by  OrszÃ¡gos MeteorolÃ³giai SzolgÃ¡lat  on  Friday, June 25, 2021 ", "site": "https://www.borsonline.hu/cimke/veszely"}
{"title": "Gyalogosokkal és piros lámpával nem törődve versenyzett egymással két luxuskocsi Érden - videó ", "body": "A két autó sem a záróvonallal, sem pedig a piros lámpával nem törődött, mikor átszáguldott Érd belvárosán. \nA rémisztő esetet a  Budapesti Autósok Közösségének  egyik olvasója rögzítette: a videón látszik, ahogyan elsőször az egyik, majd kisvártatva, szorosan az első nyomában a másik luxuskocsi is elszáguld a normális tempóban haladó sor mellett.  Jól láthatóan eközben sem a záróvonal, sem pedig a piros lámpa, de még az a gyalogátkelő sem zavarta őket, amin egymással versengve átrongyoltak.  Egy helyi lakos a lapunknak elmondta: sajnos szinte mindennapi eset ez arrafelé:  -  Sajnos egyre több az ilyen eset errefelé, már szinte megszoktuk  - mondta a Borsnak keserűen egy ott élő kisgyerekes anyuka - Múltkor én is a szemtanúja voltam egy hasonlónak, és az ismerősök is már többször számoltak be ilyesmiről.  Mi történik, ha valaki pont akkor megy át a zebrán, amikor ezek egymással \"harcolnak\"?  - tette fel szomorúan a kérdést.  ", "site": "https://www.borsonline.hu/cimke/veszely"}
{"title": "Hamis Covid-oltást kínálnak a magyaroknak a Facebookon ", "body": "\nMagyar közösségi csoportban megjelent koronavírus elleni vakcina hirdetésre  bukkant a Ripost . Egy, a járvány miatt alakult Facebook-csoportban olvasható egy bejegyzés, amiben oltást árultak. Csak a fotó hiteles „Vásárolj COVID-19 elleni oltóanyagot. Ez még az első beszerzés, korlátozott mennyiségben kapható” – szól a hirdetés szövege. A hitelesség kedvéért egy fényképet is mellékelnek. Éppen olyan oltóanyag látható rajta, amivel másfél millió kínait már beoltottak.  A Ripost megtalálta az eredeti képet , amiből kimásolhatták az oltóanyag fotóját. A profilt, ami az oltást kínálja, november elején regisztrálták, és  minden bizonnyal kamu . Megpróbáltak többet megtudni, írtak az „eladónak”, az üzenetük úgynevezett „felugró ablakba” került, vagyis rövid időn belül nyom nélkül eltűnt. Ott üzletelnek, ahol a pedofilok A jelek arra utalnak, hogy az ügylet az úgynevezett dark weben zajlik, vagyis az internet sötét bugyraiban, ahol például  a pedofilok is képeket cserélgetnek . A magyarországi hirdető egy makaói WhatsApp-számot adott meg, de valószínűleg itt ül Magyarországon egy monitor előtt és várja a jelentkezőket. Külföldön már figyelmeztettek a szakemberek: ne dőljünk be azoknak, akik illegálisan koronavírus oltóanyagot kínálnak. Először is, aki pénzt küld, valószínűleg soha nem látja viszont – és oltóanyagot sem fog kapni. Ha mégis, akkor még nagyobb bajba kerülhet. A teljes cikket itt találja. ", "site": "https://www.borsonline.hu/cimke/veszely"}
{"title": "Gyors házasségkötés a vágya? Irány Gibraltár! ", "body": "A pandémia miatt világszerte számos megkötés érvényes a házasságkötés kapcsán is. Efféléről viszont nem tud Gibraltár. \nBruno Miani tervei között nem szerepelt az első helyen, hogy ellátogasson Gibraltárra, de mivel a Dublinban élő 40 éves brazil fényképész mindenképpen hamar el akarta venni feleségül szintén brazil barátnőjét, Nataliát, ezért körbenéztek a lehetőségek között. Így hallották meg, hogy  Gibraltárban mindössze érvényes útlevelek, és a születési anyakönyvi kivonatok szükségesek a frigyhez. -  Csupán azt kötötték ki, hogy a házasságkötésünk előtt vagy után egy napot Gibraltárban kötelező töltenünk  - tette hozzá Miani. Ugyanígy járt el a 41 éves amerikai Scott Gerow, aki Szentpéterváron ismerte meg 44 éves orosz barátnőjét, aztán olyan kiválóan összemelegedtek, hogy ők is kimondták az igent Gibraltárban. (Via Guardian) ", "site": "https://www.borsonline.hu/cimke/veszely"}
{"title": "Félelem és reszketés a leszállópályánál, turisták százai figyelik a veszélyes landolásokat – videó ", "body": "Adrenalinfröccs lett úrrá a bámészkodókon a leszállópálya mellett. \nA turisták haját meglobogtatva szállt le egy gép  Skiathos  szigetén, de ez az ereszkedés egyáltalán nem egyedülálló. Jó pár olyan leszállópálya van szerte a világon, ami még azoknál is adrenalinszint emelő, akik rajonganak a repülésért. A landolás ugyan a frászt hozza a turistákra, ám vannak, akik kifejezetten keresik az ilyen élményeket. Számukra pedig van jó néhány olyan leszállópálya, ahol hasonló élményben lehet részük.  Radar a riportmagazin, minden hétköznap 17 óra 30 perctől a HÍR TV-n. ", "site": "https://www.borsonline.hu/cimke/veszely"}
{"title": "Bódi Sylviért aggódnak a rajongók a fotója miatt ", "body": "Újabb szenvedélyéről rántotta le a leplet a csinos modell.  \nTúlzás nélkül lehet állítani, hogy   Bódi Sylvi  folyamatosan elkápráztatja közösségi oldalán a követőit. Olykor bikinis fotóival dobogtatja meg a férfi szíveket, még máskor vagányságával hívja fel magára a figyelmet.  Bódi Sylvi / Fotó: Szabolcs László Egyik friss bejegyzésében sem tett másként  Sylvi , aki  egy átlátszó fehér trikót húzott a motorozáshoz, ami természetesen látni engedi a melltartóját.  Ám, ha mindez még nem lenne elég, hatalmas mellei szinte kiesnek a ruhadarabból.  - A motorkerékpár túlmutat a közlekedésen, valami más, mert összeköt az élettel  - írta dögös fotójához Bódi Sylvi, amit  ide kattintva  tekinthetsz meg.  - Imádlak Szilvi, te évről évre egyre jobban nézel ki esküszöm  – írta az egyik hozzászóló - Te vagy a valaha volt legszebb motoros...  – tette hozzá egy másik. - Kedves Sylvi! Ahol Te közlekedsz, ott minden szembejövőt lefékezel!  - írta viccesen egy másik.   Volt azonban olyan is, aki aggódalmát fejezte ki Sylvinek,  miszerint jobban tenné, ha nem venne fel napszemüveget a bukósisak alá, mert egy esetleges esésnél vagy balesetnél komoly kárt tehet a szemébe. Az aggodalom pedig akár még jogos is lehet, hiszen Sylvi már több képet is megosztott, arról, ahogy napszemüveg és bukósisak párosítás mellett motorozik.    ", "site": "https://www.borsonline.hu/cimke/veszely"}
{"title": "Telefonja buktatta le, komoly veszélybe került az Exatlon sztárja ", "body": " Kisebb földrengés volt Zamárdiban.  Saját maga osztott meg képeket a mobilja figyelmeztetéséről Besenyei Bogi. \nA Balaton Sound minden bizonnyal az év egyik olyan fesztiválja, amit már tűkön ülve vártak a hazai sztárok. Idén is rengetegen látogattak el a Balaton partjára, hogy fejest ugorhassanak a koncertek tengerébe. Így tett  Besenyei Bogi   is, aki, mint kiderült,  a féktelen bulizás mintaszobrává vált. Bogi imád a vízpart közelében lenni, most a Balaton Sound az egyik kedvenc helyszíne  Fotó: Bors Úgy tűnik, hogy az Exatlon egykori sztárja  nem ismer határokat , ha a partizásról van szó. Az influenszer  a nyitás óta minden nap fesztiválozott , ami igazán csábítóan hangozhat annak, aki szereti a dübörgő zenét a mellkasában érezni, miközben hatalmas tömegben tombol. Valaki más esetében írhattuk volna, hogy táncol, de arra, amit ő tett, nincs jobb kifejezés. A telefonja legalábbis erről árulkodik.                 A bejegyzés megtekintése az Instagramon                         Boglárka Besenyei (@bogibesenyei) által megosztott bejegyzés   Komoly veszélybe sodorta magát Kétség sem fér hozzá, hogy az Exatlon egykori versenyzője hihetetlenül jó formában van, de azért aggasztó, hogy még a telefonja is riadót fújt.  Bogi  az Instagram-oldalán, egy 24 órán át látható sztorijában mutatta meg, hogy mit művelt egyetlen nap alatt. Fotó: Instagram A telefonja képernyőjéről készített egy fotót, melyen azt látni, hogy közel 18 kilométert tett meg aznap, ami egy aktív “rohangálós” napnak, egy túrának vagy egy hosszabb futásnak felel meg. Első látásra azt hihetnénk, hogy  Bogi   a megtett távval büszkélkedik, ám ez nagyon messze van az igazságtól. A második fotó, amelyet közzétett, ugyanis már azt mutatja, hogy a készülék applikációja komoly dologra hívja fel a figyelmét. Egészen pontosan arra, hogy  olyan tevékenységet folytatott, ami már veszélyezteti az egészségét.  Fotó: Instagram Több mint hét órán át táncolt, ami valljuk be, elképesztő teljesítmény, de nem szabad elfelejteni, hogy mindezt egy forró nyári napon tette, ami hosszú távon nagyon megterhelő a szervezet számára. Sok  fesztiválozó  sajnos elfelejti ezt, és a jóhangulatú bulik mellett sajnos előfordul, hogy az orvosi sátorban kötnek ki.     ", "site": "https://www.borsonline.hu/cimke/veszely"}
{"title": "Árokba csapódott egy autó, négy utas veszélyben ", "body": "Megérkeztek a mentők is. \nÁrokba csapódott  és fának ütközött egy személyautó a 84-es főúton, Simaság és Újkér között, a 86-os kilométerszelvénynél. A járműben négy ember utazott, őket a mentők vizsgálják. A műszaki mentést végző csepregi önkormányzati tűzoltók áramtalanították a járművet - írja  a Katasztrófavédelem .  ", "site": "https://www.borsonline.hu/cimke/veszely"}
{"title": "Fittyet hány az orvosi intelemre, bajba kerülhet Marics Peti ", "body": "A színpadon balesetet szenvedett énekes lábát jelenleg is fekvőgipsz tartja, aminek a nevében is benne van, hogy feküdni kellene vele. Marics ehhez képest féllábon ugrálva vadul a színpadon, amivel többet árt magának, mint gondolná.  \nMarics Peti  két héttel ezelőtt szenvedett  balesetet  a Budapest Park színpadán,  ugrálás közben maga alá fordult a lába, aminek következtében eltört a csontja.  A mindössze 27 éves énekes persze közvetlenül a balesete után is végigcsinálta a bulit, sőt  miután gipszet kapott sem mondott le koncertet , ha tolószékben is, de  ott van minden meghirdetett helyszínen.                  A bejegyzés megtekintése az Instagramon                         Marics Peti 🐺❤️💛 (@maricspeti) által megosztott bejegyzés   Orvosi intelem  A híresen nagy vagány előadóművész azonban  rosszul teszi, ha nem hallgat azokra az orvosokra , akik a pályafutásuk alatt láttak már ehhez hasonló sérülést és olyat is, aki nem volt hajlandó végigfeküdni azt a két hetet,  amíg el nem kezd rendesen összeforrni a csontszövet.                 A bejegyzés megtekintése az Instagramon                         Marics Peti 🐺❤️💛 (@maricspeti) által megosztott bejegyzés   Hogy a dokik pontosan mit mondtak Maricsnak, és mitől féltik a zabolátlan sztárt, azt a holnapi  Borsonline -on olvashatják el.      ", "site": "https://www.borsonline.hu/cimke/veszely"}
{"title": "Azonnal vidd vissza a Lidlbe, ha ilyet vásároltál: bármikor felrobbanhat ", "body": "Vidd vissza, nagyon veszélyes.  \nA vásárlók biztonsága érdekében a Scheppach GmbH elővigyázatosságból visszahívja azon  Parkside Napenergia generátor 300W PSGE 300 A1  termékét, melynek alján az  IAN 420343_2207 nemzetközi cikkszám  látható. A visszahívás oka, hogy a fenti nemzetközi cikkszámmal ellátott termék esetében nem zárható ki, hogy használat közben egyes készülékek kigyulladhatnak. Ezért a Scheppach GmbH arra kéri a vásárlókat, hogy ne használják tovább a terméket - írja a  Lidl . A Lidl visszahívja a terméket A fent nevezett termék a LIDL Magyarország üzleteiben 2023.06.03-tól volt forgalomban. Kérjük Vásárlóinkat, amennyiben a fenti típusú terméket megvásárolták, a továbbiakban ne használják, szíveskedjenek azt bármely üzletünkbe visszavinni. A vételárat – a vásárlást igazoló nyugta nélkül is – természetesen visszatérítjük. A termékvisszahívás kizárólag a  Parkside Napenergia generátor 300W PSGE 300 A1 (420343_2207)  termékünket érinti. A „ Parkside ” márka további termékeire, illetve a Lidl más termékeire a visszahívás nem vonatkozik. ", "site": "https://www.borsonline.hu/cimke/veszely"}
{"title": "Majd' 1 méteres, emberre veszélyes állatot találtak a Balatonon ", "body": "Egy ekkora példánynak már komoly harapása lehet. \nKülönleges bejelentés érkezett a Balatonlelle Rendőrőrsre augusztus 04-én a reggeli órákban, számolt be róla a  Balaton-felvidéki Nemzeti Park . A 7-es főút mentén, egy műanyag rekesz mellett  aligátorteknőst találtak . Az állatot vélhetően ebben a ládában dobták ki, azonban könnyedén szétrágta azt és kiszabadult. A rendőrök a Balaton-felvidéki Nemzeti Park Igazgatóság természetvédelmi őrszolgálatának segítségét kérték a befogásban. Az állat méretéből adódóan már ez sem volt egyszerű, ugyanis  egy ekkora példánynak már komoly harapása lehet. Az aligátorteknős különösen veszélyes állatfajnak minősül, legálisan kizárólag állatkertekben tartható. Azonban nem csupán az emberre veszélyesek. Miután hazánkban természetes ellenségük nincs, a természetbe kerülő egyedek komoly károkat tudnak okozni a természetes élővilágában. Emellett az ékszerteknősökhöz (Trachemys scripta) hasonlóan fenyegetést jelentenek a Magyarországon őshonos mocsári teknősökre (Emys orbicularis) is, amelyeket idővel teljesen kiszoríthatnak a természetes élőhelyükről. A most megtalált példány testhossza eléri a 70 cm-t.   ", "site": "https://www.borsonline.hu/cimke/veszely"}
{"title": "Újra egy zaklató keseríti meg Molnár Anikó életét ", "body": "Molnár Anikóról azt állítja egy férfi, hogy egy párt alkotnak, a probléma ezzel viszont az, hogy a celeb nem is ismeri ezt az embert... Anikó életében nem először tűnik fel zaklató, sajnos újra és újra előkerülnek olyan férfiak, akik addig nézik a híresség videóit és képeit, amíg el nem hiszik, hogy összetartoznak.  \nAz egykori Nagy Ő már három éve szingli, az utolsó kapcsolatának 2020-ban lett vége.  Molnár Anikó  azóta az édesanyja és a háziállatai társaságában él. Bár elégedett a körülményeivel, és  sokáig nem is vágyott társra , egy ideje megint úgy érzi, jó lenne egy szerelem az életében. Nyugodt és romantikus estéket szeretne valakivel,  akivel kéz a kézben üldögélhetnek a kertben, akivel el lehetne utazni egy pár napos kiruccanásra,  akit lehetne hazavárni, aki igazi társa lehetne a hétköznapokban.                  A bejegyzés megtekintése az Instagramon                         Anikó Molnár (@molnaranikoofficial) által megosztott bejegyzés   Nem feltétlenül kell gazdag férfi  Anikó szerelmi élete igencsak kaotikus volt.  Eddig  ötször jegyezték el , volt híres párja  Bochkor Gábor  személyében, de családot tervezett alapítani egy táncossal és egy vállalkozóval is.  Számára mindegy, hogy a társa mivel foglalkozik, nem tartozik azok közé a nők közé, akik szóba sem állnának egy kétkezi munkásemberrel.  Csak szeretne szeretni és szeretve lenni. Ám úgy tűnik, hogy ez egy olyan nagy kívánság, amit nagyon nehezen kap meg, ha megkap egyáltalán.  A nyitottsága sajnos ehhez édeskevés...                 A bejegyzés megtekintése az Instagramon                         Anikó Molnár (@molnaranikoofficial) által megosztott bejegyzés   Zaklatók   Molnár Anikó egyenes ember,  ha megkérdezik a véleményét, elmondja mit gondol.  Megadja és el is várja az őszinteséget, és talán ez az egyik olyan tulajdonsága, ami miatt nehezen talál magának partnert.  Mert a mai világban ez már nem módi...  A szőkeség persze ennek ellenére sem adja fel, szeretné, ha öregkorára lenne mellette valaki, aki fogja a kezét.  Az ismerkedés híres emberként persze nehezített pálya,  hiszen egy közszereplő sosem lehet teljesen biztos benne, hogy aki megkörnyékezi, az tényleg őt szeretné, vagy esetleg a vele járó ismertséget, csillogást? Ez általában csak később derül ki... De még mindig inkább ez legyen a baj, mint az a  veszélyforrás , amelyik szintén a hírességre leselkedik:  vannak rajongók, akik azt képzelik, hogy párkapcsolatban állnak az általuk kiszemelt közszereplővel.                  A bejegyzés megtekintése az Instagramon                         Anikó Molnár (@molnaranikoofficial) által megosztott bejegyzés   Anikóval nem egyszer fordult már elő, hogy idegen férfiak zaklatták, perverz üzeneteket küldözgettek neki, és volt olyan is, aki azt hirdette a városban, hogy ő  Anikó  párja. Aztán kiderült, hogy soha nem is találkoztak... A legfrissebb pletykák szerint  Anikó életébe belépett egy férfi, aki akár a nagy szerelem lehet.  Az örömhír kapcsán a  Ripost  meg is kereste a hírességet, a válasza azonban sokkoló volt:  Nem tudom ki az a férfi, de attól félek, hogy megint egy olyan fickó, aki azt hirdeti, hogy együtt vagyunk... Ez eléggé nyugtalanító.  – mondta Anikó. –  Én ugyanis nem tudok róla, hogy belépett volna az életembe bárki, bár – mint arról sokszor beszéltem – nagyon szeretném, ha jönne. De addig is, amíg megérkezik, óvatosnak kell lennem, mert lépten-nyomon beleakadok az olyan fazonokba, akik azt vizionálják, és hirdetik a városban, hogy együtt vagyunk. A rövid válaszom, hogy még mindig szingli vagyok.     ", "site": "https://www.borsonline.hu/cimke/veszely"}
{"title": "Figyelmeztetést adott ki az Apple: akár az életed is veszélyben lehet ", "body": " A világon mindenütt, így hazánkban is veszélynek tesszük ki magunkat.  Nem csak a telefonunkat, de magunkat is veszélynek tesszük ki éjszakai rossz szokásainkkal. Olyannyira, hogy azt már az iPhone-ok gyártója sem hagyhatta szó nélkül. \nFigyelmeztetést adott ki  az Apple az általuk gyártott telefonok töltésével kapcsolatban –  a legtöbben ugyanis  rosszul töltik  éjszakánként a telefonjaikat, ami nem csak a készüléket károsíthatja, de akár minket is veszélybe sodorhat.  Extrém esetben még az életünkkel is fizethetünk a rossz szokásainkért, így a nagyvállalat úgy érezte, ideje tisztáznia a helyzetet. Ugyan a figyelmeztetést az Apple adta ki az iPhone-okra, de az összes mobilhasználónak érdemes megfogadnia márkától függetlenül: felejtsük el az ágyban töltést! Fotó: DAMRONG RATTANAPONG / Shutersock A cég szerint ugyanis sokan alszanak el vagy a  iPhone-jukkal  a kezükben, videókat nézegetve lefekvés előtt, vagy épp a készülékkel az ágyon, a takaró, netán a párna alatt. Amellett, hogy mindez az alvási ciklusunkra is hatással van, komoly gondot is okoz, ugyanis az Apple ajánlása szerint  mind a telefonokat, mind a töltőt, mind a töltőkábelt jól szellőző helyre kell tenni töltés közben. Ugyancsak figyelmeztetnek a más gyártóktól származó töltőkkel kapcsolatban, ezek ugyanis nem feltétlenül felelnek meg a cég által felállított biztonsági követelményeknek. Azonban az sem jó, ha régi, de már sérült Apple-töltőinkhez vagy kábeleinkhez ragaszkodunk, ugyanis ezek is veszélyesek lehetnek. És hogy pontosan milyen veszélyek leselkednek ránk a cég figyelmeztetése szerint?  Amellett, hogy a készülék károsodhat az említett rossz döntések (párna alatt, vagy alvás közben kézben szorongatott telefon, megrongálódott vagy más gyártótól származó töltőkábel, nem megfelelő szellőzés biztosítása töltés közben) miatt, az áramütés, vagy akár a tűz keletkezésének veszélye is fenn áll – mely szélsőséges esetben akár tragédiához is vezethet. ( Via )   ", "site": "https://www.borsonline.hu/cimke/veszely"}
{"title": "Pillanatokon belül lecsap a vihar: a Katasztrófavédelem is kiadta a riasztást ", "body": "Sokáig emlegetjük majd, amit ma kapunk az időjárástól. \nMásodfokú, narancssárga riasztást adott ki felhőszakadások veszélye miatt az Országos Meteorológiai Szolgálat. Az érintett területeken rövid idő alatt akár ötven milliméternél is több eső eshet. Helyenként akár 50 miliméternél is több csapadék hullik majd - írja a  Katasztrófavédelem.hu . ", "site": "https://www.borsonline.hu/cimke/veszely"}
{"title": "Szemölcs elleni kezelést kapott, majd hazaküldték az orvosok: vérző fekélyes seb lett a csodaszép anyuka fején, mire kiderült a baj - 18+ Fotó ", "body": "Mairead Mcguire a kínok kínját élte át, mire végre megkapta a megfelelő kezelést. \nValószínűleg évekig élt a fején egy súlyosan agresszív rákos csomóval a most 29 éves Mairead Mcguire, aki amikor először tavaly orvoshoz fordult, csak szemölcs elleni kezelést kapott az orvosoktól, mondván, nincs nagy baj, pár hét és elmúlik a furcsa kiütés – írta a  The Sun . Mairead 15 éves korától, vagyis 13 éven keresztül volt a nap, a  szolárium és a barna bőr megszállottja . Hetente négy-öt alkalommal napozott vagy szoláriumozott. Az írországi Belfastban élő lány először 2018-ban érezte a fején, az arca és a haja találkozásánál a csomót, ami után még három hónapig orvost sem keresett fel, viszont tovább szoláriumozott. –  Annyira a rabja voltam a barnulásnak, hogy még akkor sem láttam magam elég barnának, amikor mások már azt mondták, hogy fekete vagyok. Csak nőtt és nőtt a csomó Mikor egyre nagyobb lett a csomó, Mairead végre elment orvoshoz, ám ott azt mondták, csak egy szemölcs. Négyszer el is távolították a barnás foltot, ám nem aszerint, mintha az rákos csomó volna, hanem a szemölcsöknek „járó” fagyasztásos technikával. – Erre egyre gyorsabban nőtt és egyre rosszabb lett a helyzet. Fájt és vérzett a legkisebb érintésre is. Mivel egyre nagyobb is lett, egyszerűen ráfésültem a hajam, hogy eltakarjam.  Mivel az orvos azt mondta, hogy nem kell aggódnom, nem is tettem  – mondta a lány. Pokoli fájdalmak kínozták 2020 szeptemberében aztán, amikor már pokoli fájdalmak is kínozták, elment egy másik orvoshoz is szakvéleményt kérni. A koronavírus miatt csak fényképet tudott neki küldeni első körben, de a doki a  véres-gennyes sebet látva berendelte , mintát vett és azt elküldte szövettanra. – Éppen szoláriumba tartottam, amikor az orvos felhívott, hogy az eredményeim szerint rákos vagyok.  Azonnal visszafordultam és csak az járt a fejemben, hogy nem nevelhetem fel a gyerekeimet. Hallottam róla korábban is, hogy a szoláriumozás bőrrákot okozhat, de soha nem gondoltam, hogy ez velem is megtörténhet. Az anyukát azonnal megműtötték, eddigre a duzzanat három centi hosszú és egy centi széles volt. Csak egy három órás műtéttel tudták eltávolítani maradéktalanul. Mairead örökre az arcán viseli majd a heget  és egy kampányt indított, hogy felhívja a figyelmet a túlzott napozás veszélyeire. Mivel van egy nyolcéves kislánya, Miley-Rose és egy három éves kisfia, Reon, és bizony szeretné őket látni felnőni, úgy döntött, soha többet nem megy napra. ", "site": "https://www.borsonline.hu/cimke/veszely"}
{"title": "Tudtad, hogy a saláta veszélyesebb a csirkehúsnál is? Mutatjuk, miért ", "body": " Tévedés, hogy minden saláta diétás!  Komoly aggodalmakat fogalmaztak meg a szakértők. \nKomoly veszélyre figyelmeztetnek a  Consumer Reports  szakértői, akik megvizsgálták, hogy az utóbbi hat évben milyen  élelmiszereket   hívtak vissza vagy vontak ki a forgalomból bakteriális fertőzés miatt , illetve milyen járványok törtek ki az  elfogyasztott táplálék  miatt.  Kiderült: a salátától és úgy általában a leveles zöldségektől kell a legjobban tartanunk  Fotó: Pixabay A kiértékelt adatok alapján állították össze azt a  tízes listát, amely szerintük a legnagyobb kockázatot hordozza : Leveles zöldségek Sajtok és felvágottak Darált marhahús Hagymafélék Pulykahús Csirkehús Papaja Barack Dinnye Liszt A legveszélyesebbnek tehát a leveles zöldségeket és az azokból készült  salátákat  találták. A meglepő eredmény egyik oka, hogy  a salátákat az esetek többségében nyersen fogyasztjuk, és a tisztítás sem jelent százszázalékos megoldást.  Az egyetlen hatásos módszer a hőkezelés lenne, ez azonban a nyers saláták, salátakeverékek esetében elmarad. Márpedig a zöldségeket és gyümölcsöket nem tiszta ivóvízzel öntözik, ráadásul a szarvasmarhatrágyával együtt beszivároghatnak a termőföldbe az állatok beleiben megtalálható halálos baktériumok is. Kórokozók egyébként a feldolgozás során is rákerülhetnek a salátákra, ha pedig a baktérium bejut a gépsorokba, akkor egy gyártási ciklusban minden terméket megfertőzhet.  A szakértők szerint ezért érdemes a kész salátakeverékek helyett a fejes zöldségeket választani, amelyek esetében a külső levelek eltávolításával és az alapos tisztítással csökkenthetők a kockázatok  – írja a  Mindmegette  oldala.     ", "site": "https://www.borsonline.hu/cimke/veszely"}
{"title": "Na, ez még nagyon hiányzott: újabb erős figyelmeztetést adott ki a meteorológiai szolgálat ", "body": "Nagyon erős UV-sugárzásra figyelmeztet vasárnap az OMSZ. \nNagyon erős UV-B sugárzás várható az ország több részén vasárnap - hívta fel a figyelmet az Országos Meteorológiai Szolgálat (OMSZ). Az OMSZ közleménye szerint vasárnap nagyon erős UV-B sugárzás várható  Dél-Dunántúlon, Észak- és Dél-Alföldön, valamint Észak-Magyarországon. Az OMSZ arra kér mindenkit, hogy  fokozottan védekezzen  a napsugárzás által okozott leégés ellen. Amennyiben lehetséges napközben  11 és 15 óra között kerüljék a napozást . Vállat takaró póló, szalmakalap, illetve fényvédő krém használata mindenképpen javasolt. Közölték, normál bőrtípusnál már 15-20 perc napon tartózkodás esetén is bőrpír keletkezhet. ", "site": "https://www.borsonline.hu/cimke/veszely"}
{"title": "Kiderült: Ennyire robbannásveszélyesek az elektromos autók valójában ", "body": "Egyre több az elektromos autó az utakon: joggal vetődik fel a kérdés a nagyfeszültségű elektromos rendszerek biztonságával kapcsolatban: mennyire vannak kitéve az utasok vagy a környezet az áramütés veszélyének? Mennyire tűzbiztosak az akkumulátorok? \nA balesetkutatók és a biztosítótársaságok által végzett tanulmányok és tesztek megnyugtató eredményt hoztak, az  elektromos autók biztonságuk tekintetében  nem maradnak el a hagyományos hajtásrendszerrel rendelkező autóktól. Töltőállomáson sem fenyeget veszély A számos védelmi intézkedésnek köszönhetően e járművek elektromos alkatrészei még nedves körülmények között sem fenyegetnek áramütés veszélyével – sem álló helyzetben, sem menet közben, sem a töltőállomáson „tankolva”, sem pedig baleset esetén. A tűzveszély sem nagyobb az elektromos autóknál, mint a hagyományos belsőégésű motorral szerelt modelleknél, már csak azért sem, mert nem hordoznak a fedélzetükön tűzveszélyes üzemanyagot. Mindemellett az egészségügyi és műszaki mentők, illetve a szervizszolgáltatók célzott képzésben is részesülnek a korszerű elektromos autókkal követendő eljárásról. Ellentétben az  olykor hallható feltételezésekkel , az elektromos autók nagyfeszültségű rendszere sem menet közben, sem a töltés során nem jelent semmiféle áram­ütésveszélyt. Erről védőmegszakítókkal és széles körű érzékelőrendszerrel ellátott, kifinomult biztonságtechnika gondoskodik, s minden elektromos alkatrész olyan védelemmel rendelkezik, hogy autómosóban, esőben vagy árvízben sem léphet fel áramütés veszélye. Nincs benne gyúlékony üzemanyag Mindemellett számos tanulmány mutatta ki, hogy  az elektromos járművek esetében éppoly alacsony a tűzveszély, mint a belsőégésű motorral szerelt modellekben.  Az elektromos autók fedélzetén konstrukciójukból adódóan nincs gyúlékony üzemanyag, egy ép lítiumionakkumulátor spontán begyulladását vagy egy égő elektromos jármű berobbanását pedig műszaki szempontból csaknem lehetetlennek tartják a szakértők. A Skoda ENAQ iV EuroNCAP töréstesztjén, ahol az autó a maximális 5 csillagot kapta, be­bizonyosodott, hogy a fedélzeti nagyfeszültségű rendszer nem jelent megnövekedett kockázatot baleset során, ugyanis ütközéskor az elektromos alkatrészek ezredmásodpercek alatt automatikusan lekapcsolódnak az akkumulátorról, így már nincsenek feszültség alatt. A vezetőt, az utasokat, a baleset további részeseit és a mentőket így nem fenyegeti áramütés veszélye.  Az ütközési teszt során a jármű padlózatában jól védetten elhelyezett akkumulátorblokk a de­formálódó karosszéria ellenére is sértetlen maradt. A tűzoltók tudják, mit kell tenniük Ha minden meghozott biztonsági óvintézkedés ellenére mégis tűz ütne ki, az elektromos jármű oltása másként zajlik, mint a belsőégésű motorral hajtott autóké. A tűzoltók ezért speciális oktatásban és továbbképzésben részesülnek, tovább bővítve a helyszíni teendőkre vonatkozó ismereteiket. A tűzoltók  hőkamerával is vizsgálhatják  a nagyfeszültségű akkumulátor állapotát, és szükség esetén lehűthetik, hogy megakadályozzák a hajtásrendszer-akkumulátorának kigyulladását.  Mivel az akkumulátorok néha késleltetve vagy ismételten is kigyulladhatnak, az elektromos járműveket balesetet követően biztonsági okokból elkülönítve vagy vízmedencében helyezik el, amíg nem zárható ki a sérült akkumulátor öngyulladásának vagy újbóli meggyulladásának veszélye. ", "site": "https://www.borsonline.hu/cimke/veszely"}
{"title": "Kiálló villanydrótok, üvegszilánkok, hajléktalanok – így néz ki ma egy játszótér a belvárosban ", "body": "Üvegszilánkok, kiálló drótok, kiégett növényzet, parlagfű és 2 centis hézagok a burkolatban. Ivókút, ami nem működik a 40 fokos kánikulában. Ez a kép fogadja az V. kerületi édesanyákat és a gyerkőcöket a Hild téren, de hasonló a helyzet a Vörösmarty, a Podmaniczky és a Fővám téren is. A Városháza Park sem a fénykorát éli, igaz, oda nem családok járnak... \nA szülők kétségbeesve fordultak segítségért az V. kerület fideszes polgármesteréhez, Szentgyörgyvölgyi Péterhez, aki kezdeményezte több tér kezelésének átvételét is. Ezt válasz nélkül hagyta a Főpolgármesteri Hivatal. A Hild tér kapcsán ugyan szóban elhangzott, hogy a Fővárosi Önkormányzat nyitott a tér kezelésének átadására a Belváros önkormányzata részére, azonban hivatalos megállapodás mind ez idáig nem jött létre. A kerületi önkormányzat így egyelőre nem tud mit tenni, hogy a városrészben élők jogos elvárásának megfelelve biztosítsák a terek rendezettségét, tisztaságát.  Szomorú ez azért is, mert a terek építészetileg különlegesek, a Belváros önkormányzata 2019-ben felújíttatta őket, sőt a Podmaniczky tér és a Vörösmarty tér az Európai Tájépítész Szövetség honlapján a magyar tájépítészeti alkotások is között szerepelt. A Mandiner szerint Budapest a szóbeli megállapodás után elindította a hivatalos folyamatot. De a helyzet napjainkra sem változott, a Hild tér és több más a főváros kezelésben lévő tér is elhanyagolt. A  Metropol  megkereste az ügyben a Fővárosi Önkormányzatot, ahonnan lapzártánkig nem érkezett válasz. Elégedetlenek a környéken élők Szentgyörgyvölgyi Péter Belváros-Lipótváros polgármesterét a kerületben élő szülők keresték meg: ű A baloldali képviselők is megszavazták, hogy kérik vissza a teret A Hild tér kapcsán egyértelműen a számos lakossági panasz indította meg a tér kezelésének átvételét – tudta meg a Metropol a Belváros-Lipótvárosi Önkormányzattól. Mint mondták, az ügyben született képviselő-testületi határozatot a testület minden tagja – a baloldali képviselők is – megszavazták. A Vörösmarty tér és a Podmaniczky tér esetében Belváros Önkormányzata már a lakossági panaszok felerősödése előtt is tett kezdeményezést az átvételre, legalább 4 alkalommal. A költségvetés közel felét elvette Karácsony A köztisztasági üzemeltetési költségek pontos összegéről a Fővárosi Közterület-fenntartó Kft., míg a zöld felületek karbantartásáról a FŐKERT Zrt. tudna nyilatkozni. Megkerestük a Főkertet, hogy mekkora összegbe kerül a terek gondozása, de lapzártánkig nem érkezett válasz. Az azonban biztos, hogy jóval kevesebb összegből kell gazdálkodnia a szervezetnek, mint korábban. Karácsony Gergely főpolgármester alaposan megnyírta a cég költségvetését. 344 millióról 180 millió forintra csökkentette a működésre adott összeget, amely meglátszik a belváros tereinek és parkjainak állapotán is.  ", "site": "https://www.borsonline.hu/cimke/veszely"}
{"title": "Ajjaj! Veszélybe került a magyar sztársportoló olimpiája ", "body": "Babos Tímea sérülés miatt visszalépett a csütörtökön esedékes páros negyeddöntőtől a budapesti Római Teniszakadémián zajló, 235 ezer dollár (71,6 millió forint) összdíjazású salakpályás női tornán. \nA szervezők tájékoztatása szerint  a legjobb magyar női játékos csípőproblémák miatt nem vállalta a folytatást , amelyek következtében kedden 6:0, 2:0-ás hátránynál feladta a fehérorosz Aljakszandra Szasznovics elleni meccsét egyesben. A világranglista 121. helyezettje párosban Jani Réka oldalán lépett volna pályára csütörtökön, kettősük elvileg a tokiói olimpia női páros mezőnyében is ott lesz majd. Édesapja, Babos Csaba az MTI-nek elmondta, egyelőre nem javul lánya csípősérülése, amellyel Wimbledon óta küszködik. \"Tegnap volt MRI-n, ahol kisebb porcleválást diagnosztizáltak a csípőjében, emellett még van egy gyulladás az Achillesében is\" - közölte a női szakágvezető, aki egyben Billie Jean King Kupa-kapitány is. \"Most Szombathelyen van kivizsgáltatni az Achillesét, és a nap folyamán egy csípőspecialista is megnézi. Végső soron az orvosi stáb fog dönteni az olimpiai indulásról, mi még nem mondtunk le Tokióról, ahová hétfőn utaznánk el. Meglátjuk, hogy alakulnak a következő napok\"  - tette hozzá. ", "site": "https://www.borsonline.hu/cimke/veszely"}
{"title": "A vízből fél méterre felugró halakkal gyűlhet meg kajakosaink gondja az olimpián ", "body": "Kopasz Bálint kajakos egyértelműen éremesélyese a kajak egyes 1000 méteres távjának, ám az ellenfelek mellett a tokiói halakkal is számolnia kell. \nBálint előolimpiát nyert a tokiói Tengeri Liget Csatornában felépített versenypályán, majd edzőtáborozott ott, és június elején Poznanban az 500 és 1000 méteres távon simán legyőzte a táv legjobbjait az Eb-n. – Tokióban kellő helyismeretünk van – mondta Demeter Irén, a 24 éves világ- és Európa-bajnok kajakos edző édesanyja. –  A várható hőség és a viharos szél mellett a 30–40 centis, a vízből fél méterre is felugró halaktól ugyancsak tartani lehet,  bár úgy hallottam, a pikkelyesek inkább a pálya felvezető szakaszán ficánkolnak. Mindenesetre kellemetlen lenne, ha az ezres olimpiai fináléban valamelyik mellkason csapná Bálintot. Kopasz az említett távon éremesélyes, bár a németek kiválóságai az utóbbi hetekben kissé „felszívódtak”, jobbára magaslati edzőtáborban tréningeztek. – A válogatókon és az Európa-bajnokságon messze nem csúcsformájában versengett a fiam – emelte ki Irénke, aki június huszadikán, Bálint 24. születésnapján zöldborsólevessel, bográcsban készült marhacombbal és barackos-köleses tortával lepte meg a fiát. Nem tagadja, édesanya énje izgatottabb, mint az edzői. Utóbbiként ugyanis pontosan érzi, hogy jó úton haladnak.  Ami az egyes 1000 méteres versenyt illeti, az utolsó 150 méteren fog robbantani Bálint,  most éppen ezt gyakorolják, amihez segítséget adott több férfi kenukettős, sőt a Csipes Tamara, Bodonyi Dóra női kajakduó ellen is versengett az edzéseken. ", "site": "https://www.borsonline.hu/cimke/veszely"}
{"title": "Rejtett veszélyek a lakásban: 5 meglepő dolog az otthonodban, amitől megbetegedhetsz ", "body": "Különösen fontos odafigyelni ezekre, ha gyermekkel, vagy gyengébb immunrendszerű emberrel élünk egy háztartásban. \nOtthonunk az a hely, ahol egy hosszú nap után fellélegezhetünk, megpihenhetünk, és ahol szeretteinkkel is a legtöbb időt töltjük. Az valószínűleg meg sem fordul a fejünkben, hogy egyes helyiségekben helyet foglalhatnak olyan dolgok, amelyek  komoly veszélyt  rejthetnek magukban –  különösen az egészségünkre . Az ilyen elemek a gyomorpanaszoktól kezdve a bakteriális fertőzéseken keresztül akár légzési panaszokat is képesek okozni. Aggodalomra nincs különösebb ok, azonban ha egy háztartásban élünk egy csecsemővel, kisgyermekekkel, vagy egy gyengébb immunrendszerrel rendelkező emberrel, érdemes egy pillantást vetni ezekre a dolgokra. Távirányító A távirányítók és az olyan eszközök, mint például a billentyűzetek, egerek, fülhallgatók,  játékkonzolok kontrollerei , vagy éppen a telefonunk, mind olyan eszközök, amelyeket naponta több tucatszor érintünk meg. Nagy a valószínűsége, hogy nem létezik olyan ember, aki egy-egy érintés előtt megmossa a kezét, ezért ezek a tárgyak rengeteg baktériumot hordozhatnak magukon. Ide tartozik például az E. Coli és a szalmonella is, amelyek egy beteg, vagy gyengébb immunrendszerű emberre komoly veszélyt jelentenek. Padlószőnyeg Még  napi porszívózás  és gondos takarítás mellett is veszélyesek ezek a felületek, szálaikba ugyanis képesek mélyen beivódni a szennyeződések, akár az állatszőr is. A padlószőnyeg emellett jelentős mennyiségű illékony szerves vegyületet, és tartósítószert tartalmazó formaldehidet képes kibocsátani, ami sok esetben felelős a légzési problémákért, akár a rendszeres orrvérzésért is. Légfrissítő Akár aeroszolos, akár illatgyöngyös, vagy potpurri jellegű illatosítóról van szó, a beltéri levegőt ezekkel minden esetben szennyezzük. Ezek a tárgyak egyes esetekben olyan illóolajokat és vegyszereket tartalmaznak, amelyek légzési nehézségeket, fejfájást vagy akár szemirritációt okozhatnak. Tipp! A kellemetlen szagok megszüntetéséhez alkalmazzunk gyakori szellőztetést, és ecetes felmosást, ha pedig mindenképpen valami illatforrást szeretnénk a lakásban elhelyezni, saját kezűleg készítsünk légfrissítőt: például szárított virágokból. Gyertya Van egy bizonyos hangulata az illatgyertyáknak, amelyeknek egyesek csak nehezen képesek ellenállni – ez pedig teljesen érthető: a színek, a fények és az illatok harmóniája képes rendkívül komfortossá tenni az otthonunkat. Sajnos azonban a legtöbb gyertya paraffinviaszból készül, amelyet kőolajjal állítanak elő, emiatt olyan vegyi anyagok is felszabadulhatnak, mint a ketonok és a benzol – ezek mind képesek irritálni a teljes légzőrendszert. Por Nem is hinnénk, de  meglepő összetétellel rendelkezik  a lakásunkban időről időre felgyülemlő általános por. Elengedhetetlen a gyakori portörlés, az allergiában vagy asztmában szenvedők számára ugyanis óriási kockázatot jelent a por jelenléte. ", "site": "https://www.borsonline.hu/cimke/veszely"}
{"title": "Nagy kockázatot rejtenek: Most a legveszélyesebbek a támadó darazsak ", "body": "Fullánkos barátaink esetében előfordul, hogy sokan jönnek össze egyszerre. Ekkor pedig már veszélyesek tudnak lenni, főleg ránk, emberekre. \nA napokban hallhattunk annak a 8 éves kislánynak az esetéről, akinek összecsípték az arcát a darazsak Hajdú-Bihar megyében. A mentők végül megmentették a kislány életét és stabil állapotban vitték kórházba. Adódik a kérdés, mit tegyünk, ha az ilyen eseteket el akarjuk kerülni, és nagyra nőtt méhrajt vagy darázsfészket találunk? A szökött rajok duplán veszélyesek A méhrajokkal egyszerűbb dolgunk van. – Elöljáróban fontos leszögezni, hogy a rengeteg  méhfaj  közül a méhészekhez kizárólag a mézelő méhek tartoznak  – mondta a Borsnak Horváth Gábor, az Országos Magyar Méhészeti Egyesület szakértője. Ha szabadon álló méhrajt észlelünk, akár fán, vagy más helyen, fontos tudnunk: nemcsak a lakosság, hanem a méhészetekben levő méhcsaládok is veszélyben vannak. – Sajnos az éghajlatváltozás miatt olyan betegségek, kártevők jelentek meg, amik miatt már nem tudnak vadon élni. Fontos tudni, hogy a méhek három kilométer sugarú körben mozognak, messzebb nem repülnek  – részletezte a szakértő. Mit tesznek a befogók? Horváth Gábor azt is elmondta: a méhészek csak akkor segítenek, ha könnyen hozzáférhető helyen van a raj vagy a fészek. – A szakember befogja a rajt, majd karanténba teszi: megfigyeli a méheket. Betegség esetén beavatkozik a család életébe, ha viszont egészségesek az állatok, bevonja őket a saját állományába. Amennyiben nehezen hozzáférhető helyen fészkelnek a méhek, kérheti a méhész a tűzoltók segítségét, de érdemes megkímélni az erőforrásaikat, mert lehet, hogy máshol sokkal nagyobb szükség van rájuk ugyanabban az időben  – szögezte le a szakértő, aki kiemelte: ha felszámolják a rajt, nemcsak a lakosok, de három kilométer sugarú körben a többi méhcsaládot is megkímélik a fertőzésektől és a veszélyektől. – Az egyesületünk együttműködik a Katasztrófavédelemmel: létrehoztunk egy méhrajbefogó adatbázist, ami az interneten bárki számára fellelhető. Ebben szerepelnek azok a civil méhészek, akik elérhetőek abban az esetben, amikor szakemberre van szükség. Ez egyfajta közösség felé történő felelősségvállalás is a részükről. A darazsak kitöltik a meleg helyeket A darazsakkal sokkal jobban vigyázzunk, hisz ragadozó rovarokról van szó. – Most kezdődik a darázs-szezon, sorra születnek a kis fullánkosok. Előfordulhat, hogy ma még egyet sem láttunk, holnap pedig ellepik az udvart, vagy a lakást, mert egyszerre kelnek ki a fészekben  – mondta a Borsnak Boros Tibor méhrajbefogó. – Leggyakrabban szellőzőkben, födémekben és üregekben telepednek meg a darazsak. Olyan helyet keresnek, ami meleget ad és tágas a számukra. Amikor födémben raknak fészket, az azért veszélyes, mert könnyen átrághatják a mennyezetet. Ha ez megtörtént, azonnal ki kell lakoltatni a lakókat, mert életveszély áll fenn  – részletezte Boros Tibor. A szakember azt is elmondta: a házi praktikákkal többet ártunk, mint használunk. – Sok helyen tapasztalom, hogy betömik a lyukakat – leggyakrabban purhabbal – ahol befurakodtak a darazsak, abban a reményben, hogy megfulladnak. Ez hibás felfogás, mert ezek a rovarok mindig a kiutat keresik. A fészkeknek nem szabad sem WD40-nel, sem pörzsölővel nekiesni. Ez csak olaj a tűzre  – tanácsolja Boros Tibor. Mivel a darazsak ragadozó rovarok, minden esetben irtják őket a szakemberek. – Hazánkban leginkább a francia-, a német- és a  lódarázs  van jelen. Sajnos sokan összetévesztik az óriás tőrösdarazsakat a lódarázzsal, holott előbbi ártalmatlan és védett, utóbbi pedig nagyon veszélyes. Onnan lehet őket megkülönböztetni, hogy a lódarázs potroha sárga csíkos, a tőrösdarázsén pedig négy sárga kocka van  – hívta fel a figyelmet a méhrajbefogó. Mit tegyünk ha megcsíptek? Sajnos sokan érzékenyek vagy allergiásak akár a darázs-, akár a méhcsípésre. Utóbbinál valamilyen éles tárggyal pöcköljük, húzzuk ki a fullánkot. – A kalcium, valamint az ecetes borogatás ezekre a csípésekre hatástalanok, nem érnek semmit. – A csípés helyét sima vízzel mossuk le, majd hűtsük, jegeljük – de úgy, hogy a fagyasztott tárgy ne érjen közvetlenül a bőrhöz! Gyógyszertárakban kaphatók csípés utáni, hűsítő krémek, gélek. – Átmenetileg segíthet antihisztamin tartalmú gyógyszer, fájdalomcsillapító vagy gyulladáscsökkentő. –  Súlyos allergiás reakció – nehézlégzés, hirtelen duzzanat, hányinger, hányás, szédülés, ájulás – esetén azonnal hívjuk a mentőket. A gyors segítség életet menthet! ", "site": "https://www.borsonline.hu/cimke/veszely"}
{"title": "Delta variáns támadta meg Hajdút ", "body": "Hajdú Péter bejelentette, hogy ő és párja is elkapta a koronavírus veszélyes változatát, a delta variánst. A műsorvezető a Borsnak elmondta, minek köszönhetik, hogy nem történt nagyobb baj. \nNéhány hónappal ezelőtt Hajdú Péter és a kedvese, Eszter számára nem volt kérdéses, hogy  felveszik mindkét oltást , hiszen tudták;  ez az egyetlen módja annak, hogy védettek legyenek  a koronavírussal szemben és csak így fékezhető meg a terjedése. Mint utóbb kiderült, a lehető legjobb döntést hozták, ugyanis egy héttel ezelőtt mindketten  megfertőződtek a vírussal, ráadásul a Delta variáns támadta meg a szervezetüket. Megvádolták A Media Vivantis vezérigazgatója először az Instagram-oldalán egy fotóval tudatta a követőivel, hogy pozitív tesztet produkált. A hozzászólok  azzal vádolták meg, hogy vakcina-propaganda áll a háttérben . Péter elmondta, hogy a vádaskodás természetesen teljesen alaptalan és  senki sem kérte fel őket arra, hogy úgymond reklámozzák az oltást , csupán szerették volna a saját tapasztalaikat megosztani a nyilvánossággal, abban bízva, hogy ezzel segíthetnek az embereknek. Ez történt velük A Bors megkeresésére Péter elmondta, mi történt velük az elmúlt napokban. -  Eszti két Astra Zeneca-t kapott, én pedig két Moderna vakcinát. Most mindketten elkaptuk a delta variánst. Először a kedvesemnél jelentkezett néhány tünet, ezért tesztelték, s mivel együtt élünk, ezért rajtam is elvégezték a vizsgálatot.  A vakcináknak köszönhetően a legmagasabb láza 37,5°C volt enyhe, náthás tünetekkel. Nekem egyáltalán nem volt hőemelkedésem, jellemzően csak orrfolyást tapasztaltam.  Viszont ami fontos, hogy  mindketten elvesztettük a szaglásunkat.  Eszter egyáltalán nem érez ízeket, én pedig csak az intenzívebb, keserű és savanyú ételeket, italokat érzem  - tette hozzá. Hajdú Péter elmondta, hogy igazán szerencsésnek érzik magukat,  az ismerőseik között ugyanis olyan is akad, aki még mindig harcol a betegséggel. ", "site": "https://www.borsonline.hu/cimke/veszely"}
{"title": "Halálos veszélybe sodorhat a mikroalvás a volánnál – így tehet ellene ", "body": "A nyári melegben, főleg hosszabb távon a monoton autópályás vezetésnél óriási veszélyt jelent az autóvezetőkre a mikroalvás jelensége. A néhány másodpercre kikapcsoló agy életveszélyes baleseteket eredményezhet. \nA múlt héten tíz halálos áldozatot követelt a mikroalvás egy horvátországi buszbalesetben. A sofőr, aki nem sokkal a baleset előtt vette át váltótársától a volánt, saját elmondása szerint másodpercekre aludt csak el, ám eköz­ben a busz lefutott az útról, és felborult. De mit is takar a szakértők által mikroalvásnak nevezett jelenség? Ilyenkor a testünk egyszer csak kikapcsol, és néhány másodpercre spontán módon elalszunk.  Sokszor nem is va­gyunk tudatában annak, hogy mi történik velünk, hiszen felületes alvásról lévén szó, nagyon hamar fel is ébredünk. Agykutatások során kiderült, hogy a mikroalvás agyunk elvesztett csatájaként is leírható, ugyanis MRI-vizsgálatok kimutatták: előtte és közben az alvást szabályozó talamusz aktivitása hirtelen csökken, míg a figyelemért felelős agyi területek aktivitása nő, hiszen érzékelik a veszélyt. Utóbbi területek ilyenkor alulmaradnak, de nem sokáig, hosszú távon a figyelemközpontok nyernek, hiszen maximum tíz másodpercig szokott tartani ez az öntudatlan állapot. Sőt ennél sokkal rövidebb ideig is lehetséges, gyakorlatilag ébren is, hiszen egy 2011-es amerikai kutatás kimutatta: kialvatlanságnál egyes idegsejtjeink képesek úgy leállni egy pillanatra, mint amikor alszunk. Ilyenkor nincs konkrét alvás, inkább a figyelmet igénylő feladatoknál egy-egy olyan elkövetett hiba lehet a nyoma, amely egyébként nem jellemző ránk. Aki sokat és hosszú távon vezet pihenés nélkül, olyan fi­gyelmeztető tüneteket észlelhet magán a nehezen nyitva tartható szemek mellett, mint a fejfájás és az „égő” szemek, a túlérzékenység a vakításra vagy a gyakori ásítás, a látótér beszűkülése.  Az a jelenség is a nagyon közeli elalvást jelzi, hogy a sebességet magasabbnak értékeljük és a jármű zaját erősebbnek halljuk. Ekkor az agy végső figyelmeztetést adhat, úgynevezett hallucinációt, ami a további vezetést igyekszik megakadályozni. Ha a vezető a végső jelzést is figyelmen kívül hagyja, bekövetkezik a baj, a mikroalvás. Ilyenkor az is előfordulhat, hogy a vezető szeme még nyitva van, de nem észleli a veszélyt, illetve nem képes arra reagálni, ami  100 km/h sebesség mellett közel 30 méter „vakrepülés” másodpercenként.  Ha valaki ilyen jeleket érzékel, jobb, ha azonnal behajt a legközelebbi parkolóba, és húsz percet alszik. Hosszabb alvás nem ajánlott, mert akkor még fáradtabban ébred. Praktikák, amelyek segíthetnek Lehetőség szerint kipihent állapotban üljön a volánhoz! Kényelmes ruhában vezessen! A vezetés előtti napon már ne igyon alkoholt, gyógyszer szedése esetén ügyeljen a mellékhatásokra, amelyek hosszú távú vezetésnél nagyon komoly problémákat okozhatnak. Rendszeresen szellőztessen, ügyeljen az utastér hőmérsékletére! Az ideális 18-23 fok között van. A kávé, a hangos zene, vagy a beszélgető útitárs nem jelent megoldást, hiszen a kávé csak rövid távon hatásos, a hangos zene és a beszélgetés pedig inkább megterhelés a fáradt szervezetnek. Hasznos lehet egy rövid pihenő, a szabad levegőn átmozgatni a testet, néhány guggolás, egy kis séta. ", "site": "https://www.borsonline.hu/cimke/veszely"}
{"title": "Gondoltad volna? Fertőzést cipelhetünk haza a nyaralásról hozott növényekkel ", "body": "Fogadjunk, hogy az ön környezetében is van olyan ember, aki hozott már haza a csomagjába rejtve a külföldi nyaralásáról valamilyen növényt, vagy termést. Jobb, ha ön nem teszi, mert szigorodnak a szabályok! \n„De én csak gyökereztetni akartam” Nemcsak azért veszélyes bármiféle növényt a csomagunkba szuszakolva hazahozni, mert  a határon akár megbüntethetnek bennünket,  hanem mert számos veszélyt hordoz magában egy ártatlannak tűnő termés is. Hány olyan háziasszony van, aki azzal haknizik, hogy a látványos virága, amit mindenki megcsodál a görögországi nyaralásukról való, onnan csente magának a növényt, amit aztán kigyökereztetett, vagy éppen elültetett. De biztosan hallott már olyan történetet is, hogy magot hoztak Ciprusról. Veszélyes kártevők lehetnek a növényeken A csomagokba rejtett növényeken, növényi termékeken vagy terméseken jelen lévő anyagokkal komoly veszélyt hozhatunk magunkkal. A déli országokból vagy egzotikus tájakról származó, természetben gyűjtött, piacon beszerzett, de akár az üzletben vásárolt, ültetésre szánt növényeken és terméseken olyan,  hazánkban nem honos növénykárosítók lehetnek jelen, amelyek komoly gazdasági és természeti károkat okozhatnak. A zöld vándorpoloska vagy a selyemfényű puszpángmoly is így kerülhettek be az országba. Vannak növények, amiknél akár már egyetlen termés is csak növényegészségügyi bizonyítvány birtokában szállítható be Európai Unión kívüli országból. Hatással vannak az őshonos fajokra – V eszélyeket hordoz az idegenhonos növények behozatala is. Van olyan nézet, miszerint ezer behurcolt vagy behozott fajból száz kikerül a szabad természetbe, tíz megtelepszik és ebből egy inváziós fajjá válik. Az inváziós fajok nem képesek beilleszkedni a hazai ökoszisztémákba, folyamatos, gyors terjedésükkel megváltoztatják élőhelyeinket, kiszorítják az őshonos növény- és állatfajainkat   – mondta Madarász Enikő, a Fertő–Hanság Nemzeti Park természetmegőrzési szakreferense a Kisalföld napilapnak. Példaként a selyemkórót említette, amit az 1600-as években hoztak be Észak-Amerikából, kezdetben dísznövényként, botanikus kertekbe ültették.  Mára az egész országban elterjedt és sok természetvédelmi problémát okoz.  Egyébként pedig azért sem érdemes nyaraláskor egzotikumok gyűjtésével bajlódni, mert az itthoni kertészetekben is számos példányt beszerezhetünk belőlük. ", "site": "https://www.borsonline.hu/cimke/veszely"}
{"title": "Veszélyben az egészségügyi adataink ", "body": "Nem csak a banki, de bizony az egészségügyi adataink is értéket képviselnek, így nem meglepő, ha ezeket a rendszereket is folyamatosan külső támadások érik. Az új kihívást napjainkban a kiberbiztonság jelenti már ezen a területen, hiszen az egyetlen megoldás: folyamatosan fejleszteni. \nA digitalizáció nem csak előnyt jelent egy adott iparágban, de bizony veszélyeket is hordoz. Egészségügyi adatok gyakorlatilag ma már csak a digitális térben keletkeznek, és a modern orvostudomány számos hálózatba kötött eszközt használ. Nem véletlen, hogy a kiberbiztonság ezen a területen is egyre meghatározóbb szerephez jut, ami éppen úgy érinti az egyént, mint azokat az állami és magánszolgáltatókat, akik végigkísérik a betegutat, Sőt, az adatok védelmének még nemzetbiztonsági szempontból is van jelentőségük. A kritikus fontosságú ágazatok esetében - és az egészségügy bizony ilyen -, az ilyen fenyegetések ugyanis rendszerszintű összeomlásokhoz is vezethetnek, amely akár emberéleteket is követelhet.   Az Európai Unió az év elején fogadta el azokat a hálózati és információs rendszerek biztonságára vonatkozó új irányelveket (NIS2 - Network and Information System 2), amelyeket jövő őszig minden tagállamnak be kell illesztenie saját jogrendszerébe. Ez a remények szerint jelentősen hozzájárulhat a kiberbiztonság növeléséhez, hiszen számos területre kiterjed és számos szereplőt érint.   Kockázatok és mellékhatások   A külső támadások gyakoribbá és összetettebbé váltak - állítja  Dr. Rami Riman , az InterSystems EMEA (Európa, Közel-Kelet és Afrika) régióért felelős vezetője. Az egészségügyi szakértő, aki előad majd a május 17-én megrendezésre kerülő a  2. Digital Health Essential  konferencián, szerint a személyes adatok védelme mellett a működés stabilitása is kulcsfontosságú, hiszen ez legalább akkora problémát jelenthet a rendszert üzemeltetők számára, mint maguknak az adatoknak az elvesztése vagy illetéktelen kezekbe kerülése. Az adatvezérelt egészségügy esetében a hatékonyság növelése, így a költségek csökkentése és a jobb ellátás, miatt komoly hangsúlyt kap a beteginformációk különböző egészségügyi szolgáltatók közötti kommunikációja. Az egyre több eszköz és az egyre több adat így azt is jelenti, hogy az egészségügyi kiberbiztonság jelenleg - és feltehetően még jó ideig - az egészségbiztonságnak az egyik meghatározó tényezője lett. Ez pedig kihatással van az egészségügyi ágazati fejlesztéseire is.   Adattengerben halászók   Tehát, aki nem fordít elegendő erőforrást a digitális fejlesztésekre az az egészségügyi ágazatban is lemarad. A digitalizáció új látásmódot kíván minden szereplőtől – véli  Póda Tamás , a Synlab kereskedelmi és marketingigazgatója. A labordiagnosztikai szolgáltatásokat nyújtó vállalkozásnál a cél egy olyan portál bevezetése, ahol a vizsgálati eredmények alapján nem csak személyre szabott információkkal és ajánlatokkal lehet majd nyomon követni a páciensek egészségi állapotát, de maga páciens is digitálisan követheti saját labormintájának útját, a vizsgálat folyamatát és az eredményeinek várható érkezését.   A digitalizáció és az adattudomány tehát óriási támogatást adhat az egészségügyi ellátás javításának itthon is. A jövő egészségügyi intézményeiben ugyanis „digitális” pácienseket látnak majd el – hangsúlyozza a rendezvényen szintén előadó  Dr. Esther Saiag  a Tel Aviv Sourasky Medical Center képviseletében. Izrael legnagyobb betegállátó intézménye évente 1,8 millió beteglátogatást kezel, az 1500 ágyra pedig egymillió lakos jut a metropoliszból és a környező agglomerációból. A hatékony ellátás itt is csak a digitalizáció segítségével érhető el. Az új kihívások merőben új látásmódot, új szakembereket és új jogi szabályozást kívánnak. A kormányzati digitális egészségügyi reform eredményeképpen a tervek szerint a korszerű infokommunikációs megoldások megjelenésével és a telemedicinális szolgáltatások kialakításával hatékonyabbá válik az intézmények működése. Ez támogatja a humánerőforrás-kapacitás optimálisabb szervezését, jobb kihasználását és az egészségügyi dolgozók adminisztratív terheinek csökkentését - okos eszközök bevonásával és a virtuális térben megvalósuló ellátások segítségével.   Az innovatív digitális megoldások számos aspektusáról szó esik majd a május 17-én megrendezésre kerülő  2. Digital Health Essential  konferencián, Magyarország vezető digitális egészségügyi eseményén. ", "site": "https://www.borsonline.hu/cimke/veszely"}
{"title": "Most adták ki a riasztást: veszélyes, ami az ország felé tart! ", "body": "Elsőfokú riasztást adott ki a meteorológiai szolgálat. \nElsőfokú, citromsárga riasztást adott ki zivatarok kialakulása miatt az Országos Meteorológiai Szolgálat. A katasztrófavédelem kiemeli, az érintett területeken  elsődleges veszélyforrást a villámlás jelent, emellett esetenként megerősödhet a szél, és jégeső is előfordulhat.   A riasztások által érintett területeket, járásokat a  met.hu -n elérhető, folyamatosan frissülő térképen követhetitek nyomon.   ", "site": "https://www.borsonline.hu/cimke/veszely"}
{"title": "Őrület az M3-ason, videóra vették, mi sokkolta a sofőröket a belső sávban ", "body": "Centiken múlt a tragédia az M3-as autópályán, ahol váratlan helyen állt meg egy autó. \nVészvillogóval, a belső sávban állt egy autó az M3-as autópályán . Az esetet egy másik autó  fedélzeti kamerája  vette fel -  számolt be az esetről a Tények . Az életveszélyes helyen hagyott kocsit alig tudta kikerülni a többi sofőr, többen majdnem belecsapódtak. Csak a szerencsén és a többi autós lélekjelenlétén múlt, hogy nem történt tragédia. A videót készítő sofőr mögött érkező is alig tudta kikerülni az életveszélyes helyen álló kocsit. A szakértők szerint, műszaki hiba esetén soha ne a belső sávban álljunk meg a sztrádán, hanem próbáljuk a leálló sávba kormányozni az autót, hiszen ez a sáv azért van.     ", "site": "https://www.borsonline.hu/cimke/veszely"}
{"title": "Figyelmeztetést kapott mindenki, aki használ wifit: nagy veszélyben vagyunk ", "body": "Szerencsére számos lépéssel meg lehet előzni a bajt! \nA Verizon figyelmeztetést adott ki mindenkinek, aki  wifit  használ az otthonában. A technológiai óriás a honlapján hívta fel rá a figyelmet, hogy egyes vezeték nélküli internet hálózatok több mint 90 méterre nyúlhatnak. Egyes vezeték nélküli internet hálózatok több mint 90 méterre nyúlhatnak Fotó: Unsplash Ez azt jelenti, hogy az otthonán kívüli emberek hozzáférhetnek a wifi hálózatához – figyelmeztet a Verzion. Hét olyan dolgot soroltak fel, amelyeket idegenek tehetnek, ha hozzáférnek a hálózatunkhoz. figyelhetik a felkeresett weboldalakat lemásolhatják a felhasználóneveket és  jelszavakat elolvashatják az e- mailjeidet megnézhetik a számítógépén lévő fájlokat az eszközöket megfertőzhetik vírusokkal illegális tevékenységeket hajthatnak végre lelassíthatják a számítógépet és az internetkapcsolat sebességét Szerencsére számos lépéssel meg lehet előzni a bajt! A hálózat védelme érdekében feltétlenül engedélyezze a hálózati biztonságot. Ez azt jelenti, hogy wifi jelszót kell megadni a hálózathoz való csatlakozáshoz. De a hálózatot el is rejtheti. A wifi hálózat neve akkor jelenik meg, amikor bárki hálózatokat keres a környéken. Rejtsd el, hogy megnehezítsd a hálózatodba való betörést – javasolja a Verzion. ( The Sun ) ", "site": "https://www.borsonline.hu/cimke/veszely"}
{"title": "Kifakadt Cinthya Dictator: Életveszélyes, ami a VI. kerületben zajlik! ", "body": " Kezelésekre jár a házomlásban sérült balerina.  Cinthya Dictator egyszerűen nem érti, a kerület vezetősége miért nem foglalkozik a problémával. \nBotrányos és roppant veszélyes jelenségre lett figyelmes  Cinthya Dictator.  Az ismert fotóművész a hétvégén Budapest belvárosában, egészen pontosan a VI. kerületben sétálgatott, amikor azt vette észre, hogy az egyik bérház fala  rettenetes állapotban van , sorra omlanak le róla a téglák. Amikor Cinthya arra járt, már több darab is hevert a járdán, ahol naponta rengetegen elhaladnak, teljesen gyanútlanul.  Belegondolni is rémisztő, mi történne, ha egy mit sem sejtő járókelőt fejbe találna egy tégla, aminek a súlya átlagosan 3-3,5 kiló! Cinthya teljesen kiakadt, amikor meglátta az utcán heverő téglákat   Fotó: Ripost /Szabolcs László – Életveszélyes ez a kerület! Szinte naponta találkozom omló házfalakkal, szörnyű állapotban lévő házakkal, miközben itt a kerületben inkább azzal foglalkoznak, hogy minél több legyen a biciklitároló vagy rollerállomás. Semmi bajom a bringásokkal, nem arról van szó, de a fontossági sorrenddel egyáltalán nem értek egyet. Meg kell valakinek halnia ahhoz, hogy ezt komolyan vegyék?” –  háborgott  a feltűnő külsejű  híresség a  Ripostnak .   A gyerekek sincsenek biztonságban A fotóművész azt is elárulta, hogy ugyan egy szalaggal körbe van kerítve a veszélyes terület, ez gyakorlatilag semmit sem ér. Ráadásul egyik nap  a vőlegényének , az énekes  Molnár Tominak  kellett visszaraknia a veszélyt jelző szalagokat a megfelelő helyre. – Egyik nap még a szalagok sem voltak a helyükön, valaki elvitte őket, a kedvesem tette vissza. Ráadásul ott szaladgált két kisgyerek a szülőkkel, nézni is rossz volt. Én már inkább az út közepén megyek, az is biztonságosabb, mint a járda. Mindenkinek azt javaslom, hogy nézze meg, mi van felette ha arra sétál, mert valóban életveszélyes  – figyelmeztetett Cinthya, aki bízik benne, hogy minél hamarabb megoldás születik erre a problémára, és a VI. kerület vezetése is komolyan veszi ezt a kérdést.   Az Operett balerinája is a kerületben sérült meg súlyosan Az egész országot megrázta, amikor tavaly nyáron szintén a IV. kerületben  egy bérház fala ráomlott  az  Operettszínház  egyik fiatal balerinájára,  Nikolettre , aki párjával,  Benjaminnal  épp a teátrum felé sétált, amikor megtörtént a baj.  A Jókai utcában, egy társasház tetőterében új lakásokat alakítottak ki, és valakinek a katasztrofális hibájából adódóan kőtörmelékek zuhantak a mélybe.  Épp akkor, amikor a szerelmesek arra sétáltak. Nikit  életveszélyes állapotban szállították kórházba . Azóta sokat javult az állapota, magához tért, Benjamin pedig megkérte a kezét egy rehabilitációs intézetben. A Bors áprilisban megbízható forrásból megtudta: a táncos továbbra sem hajlandó elfogadni, amit az orvosok valószínűnek tartanak, hogy sosem térhet vissza a színpadra. Hisz a felépülésében. Ugyanakkor csak egy rendkívül szűk körrel tartja a kapcsolatot, még a közeli barátainak sem veszi fel a telefont.     ", "site": "https://www.borsonline.hu/cimke/veszely"}
{"title": "Nálunk is megjelenhetnek az egérméretű, japán óriás lódarazsak - fotók ", "body": "Hírek jelentek meg arról, hogy Amerika után már Franciaországban is feltűntek a japán óriás lódarazsak. Az egér méretű rovarok a mérgük miatt életveszélyesek. \nA kirándulók figyelmét mindig felhívják, hogy a természetben járva kerüljék a találkozást a darazsakkal. A fészküket fák odvába, üregekbe építik, oda benyúlni nem szabad. Alapvetően nem bántanak, csak ha a fészküket veszélyben érzik, mert akkor tömegesen támadnak.  Életveszélyes a Japán óriás lódarázs   Fotó: shutterstock –  Az egér méretű japán óriás lódarazsak már a méretük miatt is sokkal veszélyesebbek  a most nálunk előforduló darazsaknál – mondta Orbán Zoltán a  Magyar Madártani Egyesület  szóvivője. – Alapvetően nem  a klíma változás okozza a terjedésüket , hanem a globális kereskedelem. A szállítmányok akaratlanul is terjesztik az  invazív  fajokat. Korábban láttam egy ismeretterjesztő filmet a japán óriás lódarazsakról. A készítői űrruhához hasonló ruhába öltöztek, és az egyikük mégis életveszélybe került, mert amikor leguggolt nem vette észre, hogy a térdhajlatában volt egy darázs, ami az összenyomásakor azonnal támadt. Az embert mentő vitte el – mesélte Orbán Zoltán.  Védőruha nélkül életveszélyes a darazsak közelébe menni     Fotó: shutterstock Ha termékeny nőstények jutnak el valahova, már csak idő kérdése, hogy milyen távolságokra fog továbbterjedni a faj, ha a körülmények kedveznek. Az Egyesült Államokban már elterjedt az ázsiai és a japán óriás  lódarázs  is, és arról szólnak a hírek, hogy az utóbbiak már Franciaországban is feltűntek.  Az ázsiai lódarázs királynői elérhetik a 4,5-5,5 centimétert, de ennél nagyobb rekordméretű példányokat is találtak már, és a japán „testvéreik” is hasonló nagyságúak.  Ezek a rovarok ragadozók,  akár egy imádkozó sáskát is képesek elkapni , megenni, de gyümölcs is szerepelhet az étlapjukon. A legnagyobb veszély a  méhek re leselkedik, mert köztük óriási pusztítást képesek elvégezni. A darazsak fullánkja nem szakad be úgy, ahogy a méheké, de a mérgük életveszélyes allergiás reakciót vált ki az emberi szervezetben.  – A Japán óriás lódarázs nagyon agresszív faj, a fészkét ez is nagyon védi, ezért még a megközelítését sem ajánlják. A megjelenésükről szóló híreket én óvatosan kezelem, mert a nálunk is élő lódarázs királynőjének mérete is igen nagy, és egy rosszul meghatározott faj megtévesztheti az embereket. Ilyen hamis hír már nálunk is megjelent, de a külső pontos meghatározása után kiderült a tévedés – figyelmeztetett Sár József entomológus, aki hozzátette,  hogyha ezek megjelennének Magyarországon, az komoly hírértékű és nagyon veszélyes lenne.        ", "site": "https://www.borsonline.hu/cimke/veszely"}
{"title": "Újabb veszélyes felhőszakadás jön! Több vármegyére riasztást adtak ki ", "body": "Az érintett területeken akár húsz milliméternél is több csapadék eshet. \nElsőfokú, citromsárga riasztást adott ki felhőszakadások veszélye miatt az Országos Meteorológiai Szolgálat.  Az érintett területeken ( Borsod-Abaúj-Zemplén, Nógrád és Heves vármegye egyes részein ) rövid idő alatt akár több mint húsz milliméter eső eshet. De a riasztások által érintett területeket, járásokat a  met.hu -n elérhető, folyamatosan frissülő térképen követhetik nyomon.     ", "site": "https://www.borsonline.hu/cimke/veszely"}
{"title": "Mennyi időnként ellenőrizteti? Életveszélybe sodorhat az elállítódott futómű ", "body": "Az autók használata során vannak olyan időszakosan elvégzendő ellenőrzések, amelyek a gépjármű biztonságos, üzembiztos és költséghatékony üzemeltetéséhez szükségesek. \nA magyar utak állapotát egyetlen hazai autósnak sem kell bemutatni, a  millió kátyúk és pocsék utak  országa vagyunk, mely alaposan megterheli az ezeken közlekedő autók futóművét. Hajlamosak vagyunk gyorsan elfelejteni egy-egy nagyobb kátyú okozta ütést a felfüggesztésre, hiszen szalad tovább az autó, pedig a tonnás ütések maradandó deformációkat is okozhatnak. Félrehúz az autó A kátyúzástól, egy padkázástól elállítódott futómű többféle jelzést is adhat rövidebb-hosszabb távon. *  Az egyik ilyen szinte azonnal érezhető jelenség, amikor az autó valamelyik irányba el­kezd húzni, vagy éppen a kormány középponti helyzete elfordul. Ilyenkor mindenféleképpen fel kell keresni egy futóműszervizt, ahol a szerkezeti egységek ellenőrzése után elvégzik a futómű beállítását is. *  Előfordulhat az is, hogy igazán észrevehető jelenséget nem okoz a kátyú, de egy idő után arra leszünk figyelmesek, hogy az abroncsokon rendellenes, adott esetben egyoldalú kopást tapasztalhatunk. Sivít a gumi Hasonló módon a futómű torzulását jelzi, ha kanyarokban elkezd a gumi sivítani, olyan kanyarokban is hangot ad az abroncs, ahol korábban ilyet nem tapasztaltunk.  Árulkodó jel lehet, ha fékezéskor vagy gáz­adásnál az autó instabilan viselkedik, folyamatosan le akar térni a pályájáról, ide-oda rángatva a kormányt.  Persze ezek a jelenségek nem csak sérülés miatt jelentkezhetnek, de a futóműalkatrészek kopása is okozhatja, a gömbfejek, a lengéscsillapítók vagy a rögzítéseknél használt  szilent­blokkok  elöregedése is bizonytalan menetteljesítményt eredményezhetnek. A  téli-nyári ab­roncsok cseréje  is jelenthet fennakadást, a különböző méretű abroncsok eltérő beállítást igényelhetnek. Félévente ellenőrzés! Mindezek alapján látszik, hogy érdemes egy futóműszervizt legalább félévente felkeresni, mert egy ellenőrzés gyakorlatilag né­hány ezer forintból megúszható, és ezzel nagyobb károkat előzhetünk meg, de mindenekelőtt meggyőződhetünk autónk biztonságos üzemeléséről. Az át­vizsgálás során megvizsgálják a futóműalkatrészek állapotát, felhívják a figyelmet egy kiszakadt porvédőre is adott esetben, javaslatot tesznek a cserélendő elemekre. Amennyiben erre nincs szükség, akkor a nagy precizitású lézeres mérőberendezés segítségével az adott autó gyári adataira állítják a futómű értékeit.  Minden gépjármű esetében az autó gyártója meghatározza a futómű geometriaparamétereit:  kerékösszetartás, kerékdőlésszög, utánfutási szög, melyek nagy mértékben befolyásolják az autó viselkedését. Az autósok többsége futóműállítás alatt csak a kormányzott kerekek állítását érti, pedig érdemes odafigyelni a hátsó futómű állapotára is, mely egyre több modellen már szintén állítható. Alapszabály, hogy minden futóművet érintő beavatkozás után ellenőriztetni kell a beállításokat. ", "site": "https://www.borsonline.hu/cimke/veszely"}
{"title": "Pánik az Egyesült Királyságban: olyan vírusmutáns jöhet, ami minden vakcinának ellenáll ", "body": "A tudósok szerint készenléti terveket kellene felállítani az ilyen esetre. \nA  Guardian  szerint angol szakértők arra figyelmeztetnek: bármikor megjelenhet egy olyan koronavírus-mutáns, amely rezisztens lehet az összes, jelenleg elérhető  oltóanyagra.  Ha ez bekövetkezik, akkor egy évvel tovább kell védekeznünk a járvány ellen. A brit kormány vészhelyzetekkel foglalkozó tanácsadó csoportja által készített kutatások úgy vélik, reális lehetőség van a  vakcina-megkerülő vírusváltozatok  megjelenésére. Graham Medley, a kutatócsoport tagja azt mondta: egy új változat jelentős mértékben meg tudná kerülni az immunitást. Annyi előnyünk lenne csupán, hogy tudjuk, képesek vagyunk gyorsan oltóanyagot előállítani a vírus ellen. Hátrány, hogy ugyanolyan helyzetben lennénk, mint egy évvel ezelőtt – hangsúlyozta a brit kormány járványlefolyást modellező vezető szakembere. Így pedig a korlátozások jó részét újra be kellene vezetni. Mindeközben Angliában a napokban ajánlották fel a 16 és 17 éves korosztálynak a vakcina első adagját azért, hogy az iskolakezdésre valamennyi védelmük legyen a vírus ellen. A szigetországban naponta 30 ezer új fertőzöttet regisztrálnak. ", "site": "https://www.borsonline.hu/cimke/veszely"}
{"title": "Életveszélyben tárgyalt a bűnözőkkel Lagzi Lajcsi: titkos jelszóval szabadították volna ki, ha elfajulnak a dolgok ", "body": "A mulatós zenész újabb részleteket árult el a Borsnak a hajmeresztő akcióról. \nÜgyvéd vezette bűnszervezetet buktatott le nemrég a Nyomozó Főügyészséggel és a Nemzeti Védelmi Szolgálattal közösen Galambos Lajos. A trombitaművésznek  veszélyes fedett akcióban  kellett tárgyalnia bűnözőkkel, akik azt ígérték, hogy 200 millióért cserébe elintézik, ne szabjanak ki a sztárra letöltendő szabadságvesztést a  folyamatban lévő büntetőügyében . Lajcsi egyszer már lemondta az akciót, ugyanis félt a veszélyes játéktól. Feltételezhető volt, hogy a bűnözőknek fegyverük is van és persze az is benne volt a pakliban, hogy esetleg megmotoznak a találkozón, vagyis lebukom  – mondta a Borsnak Lajcsi, akinek egy bizonyos szót kellett kimondania, ha bajba került volna. Hogy pontosan mi volt ez a szó és hogyan nézett ki az a ház, ahol a kommandós akció zajlott, a holnapi  Borsból  kiderül. ", "site": "https://www.borsonline.hu/cimke/veszely"}
{"title": "Megszólalt Merkely Béla, és komoly veszélyről beszélt ", "body": "Komoly veszélyben vannak, akik még nem oltatták be magukat, hiszen a koronavírus-járvány másfél éve alatt szelektálódtak azok a rendkívül fertőzőképes mutánsok, amelyeket a régebbi variánsokhoz képest sokkal könnyebb elkapni - mondta a Semmelweis Egyetem Széchenyi-díjjal frissen kitüntetett rektora szombaton az M1 aktuális csatornán. \nMerkely Béla hozzátette: amíg az átlag napi fertőzöttek száma nem emelkedik a mostani többszörösére,  kiemelten fontos, hogy azok az emberek, akik eddig nem tették, vegyék fel az oltást. Hangsúlyozta: a fertőzöttek száma emelkedik - napi 100-120 új esetet jelentenek -, de a második-harmadik hullámhoz hasonló már nem lesz, a mostani hullám az egészségügyet nem terheli meg majd. Elmondta:  a delta variáns a brit variánssal azonos tünetekkel jár, de fertőzőképessége nagyobb.  A fiatalok oltása is elsősorban a vírus terjedésének megakadályozása szempontjából fontos. Lehet, hogy visszatér a maszkhasználat, de nem minden esetben, mivel az új variáns ellen kevésbé hatékony a maszk - fűzte hozzá. Meg kell szerezni a védettséget, mivel csak ezzel lehet elkerülni a súlyos lefolyású megfertőződést, és csak így tud mindenki visszatérni megszokott életéhez  - summázta. Az Országházban a nemzeti ünnepen Merkely Béla tudományos, szakmai és közéleti munkásságát is elismerték. Az egyetemi rektor M1 aktuális csatorna reggeli műsorában azt mondta, hogy a Semmelweis Egyetem Széchenyi-díjas professzorai különleges emberek voltak, így közéjük tartozni fantasztikus érzés. Hozzátette: pályája elején a Városmajori Szív- és Érgyógyászati Klinikán két Széchenyi-díjas professzor is mentorálta, Szabó Zoltán, az első magyar szívátültetés megtervezője, kivitelezője és Juhász-Nagy Sándor oktató és professzor. Kiemelte:  a Széchenyi-díjjal felelősség jár: feladatának érzi, hogy az új alapítványi struktúrájú egyetem Európa és a világ egyik legjobb orvos- és egészségtudományi képzője legyen . Az egyetem fejlesztéséhez szükséges erőt az orvos-beteg találkozókból meríti, éppen ezért évente sok műtétet végez, és a koronavírus-járvány alatt 20 ezer embernek személyesen adott be oltást - mondta Merkely Béla. ", "site": "https://www.borsonline.hu/cimke/veszely"}
{"title": "Kutatás bizonyítja: ennyiszer súlyosabb betegséget okoz a koronavírus, mint az influenza ", "body": "Kemenesi Gábor virológus bejegyzésében egy most végzett friss vizsgálat eredményeire támaszkodva,- amelyben összehasonlították a kockázati tényezőket, a klinikai jellemzőket és az eredményeket a COVID-19 és az influenza miatt kórházba került betegek között,- a korona vírus elleni oltás fontosságára és a felesleges kockázatok elkerülésére hívta fel a figyelmet. \nA mai napig az influenzajárványokat tekintették alkalmasnak a  COVID-19 járvány  modelljének felhasználására, tekintettel arra, hogy hasonló átviteli módokkal rendelkező légúti betegségekről van szó.  A két betegséget közvetlenül összehasonlító adatok azonban kevésnek bizonyultak, ezért most egy országos retrospektív kohorsz vizsgálatot végeztek a francia nemzeti közigazgatási adatbázis segítségével. 135 ezer beteget adatait használták A franciaországi kórházi felvételek a COVID-19 miatt 2020. március 1-től április 30-ig kórházba került összes beteg, valamint 2018. december 1. és 2019. február 28. között az influenza miatt kórházba került összes beteg diagnózisának felhasználásával készült vizsgálat melyben összehasonlították a betegek megfertőződését, a betegég lefutását és felépülésük specifikumait, meglepő eredményt hozott. A kutatók által vizsgált időszakban  Franciaországban 89 530 COVID-19-es és 45 819 influenza-beteg került kórházba.  A COVID-19 megbetegedéssel kórházba kerültek 16.9 százaléka, míg az influenzával kórházi ápolásra szorulók 5.8 százaléka hunyt el az összesen 135 ezer beteg adatainak elemzése alapján. Még soha nem találkoztunk ilyen vírussal A COVID-19 megbetegedés tehát súlyosabb az influenzánál. Minden egyéb mutatóban, mint például a kórházba kerülés arányában is. Az emberiség ezelőtt nem találkozott ilyen vírussal, ebben rejlik az óriási kockázat és ez okozza jelenleg a pandémiát. Éljünk az oltás lehetőségével és ne kockáztassuk a védelem nélküli fertőzést  - összegezte a tanulmányt posztjában Kemenesi. A krónikus betegek fogékonyabbak A vizsgálatba bevont betegek átlagéletkora 68 év volt a COVID-19 esetében, és 71 év az influenza esetében.  A COVID-19-ben szenvedő betegek gyakrabban voltak elhízottak vagy túlsúlyosak, és gyakrabban szenvedtek cukorbetegségben, magas vérnyomásban  mint az influenzás betegek, míg az influenzában szenvedők kórtörténetében gyakrabban volt jelen a szívelégtelenség, a krónikus légzőszervi betegség, az alkoholproblémák és a hiányos vérszegénység. Ez azért is fontos mert a Magyarországon vezető egészségügyi probléma szinte mindegyik a felsoroltak közül. Az embólia is gyakoribb a Covidnál A kutatás vizsgálta a betegek kórházbakérülés utáni reakcióit is. Kiderült, hogy a COVID-19 és a kórházi ápolást igénylő szezonális influenza betegek megjelenése jelentősen eltér.  A kutatók arra is rájöttek, hogy  a COVID-19-el kórházba került betegeknél gyakrabban alakult ki akut légzési elégtelenség, tüdőembólia, szeptikus sokk vagy vérzéses stroke,  mint az influenzás betegeknél, de ritkábban alakult ki miokardiális infarktus vagy pitvarfibrilláció mint az influenzával kezelt pácienseknél. Szükséges az oltás Gyermekeknél, bár a COVID-19 kórházi ápolási aránya alacsonyabbnak tűnik, mint az influenza esetében, a kórházi halálozás magasabb ; azonban az alacsony betegszám korlátozza ezt a megállapítást. Ezek az eredmények rávilágítanak a COVID-19-re vonatkozó megfelelő megelőző intézkedések fontosságára, valamint egy speciális vakcina és kezelés szükségességére. ", "site": "https://www.borsonline.hu/cimke/veszely"}
{"title": "Bakondi György: jelentősen emelkedett idén a határsértők száma ", "body": "<p>Jelentősen emelkedett idén a határsértők száma 2020-hoz képest - közölte a miniszterelnök belbiztonsági főtanácsadója szerdán Ásotthalmon, az ideiglenes biztonsági határzárnál tartott sajtótájékoztatón, amit az MTI idézett.</p> \nA határsértők többsége már nem szír, hanem afgán állampolgárnak vallja magát - mondta Bakondi György. Közölte:  2020 első nyolc hónapjában 20 300 határsértőt tartóztattak fel, idén augusztus végéig 65 693-at. Jelentősen nőtt az elfogott embercsempészek száma is, idén eddig 629, míg a tavalyi azonos időszakában 252 gyanúsítottal szemben indult eljárás - tette hozzá. A nyári hónapokban csaknem háromszorosára - a 2020-as 9996-ról 27 501-re - emelkedett a feltartóztatott migránsok száma  - mondta Bakondi György, hozzátéve, jól mutatja a határsértők csoportos aktivitását, hogy míg tavaly 219 volt az egy napon elfogott legtöbb migráns, kedden 599 illegális határátlépőt tartóztattak fel. Ismertetése szerint 2020-ban a többség  szírnek  vallotta magát, idén már a magukat afgán állampolgároknak nevezők tették ki csaknem felét a határsértőknek. A közelmúltban Magyarországon feltartóztatott afgán állampolgárok még nem az ottani hatalomváltás miatt indultak útnak - mondta Bakondi György. A nyáron elfogott embercsempészek közül  a legtöbben, 118-an román állampolgárok voltak, 112-en magyarok, 111-en szerbek, de más nemzetek mellett 21 menekültként Nyugat-Európában tartózkodó szír is bekapcsolódott a bűncselekmények elkövetésébe - tudatta Bakondi György. A határsértők jellemzően a szerb-magyar határszakaszon próbálkoznak, nagyobbik részük Bács-Kiskun megyében  - mondta. Az elmúlt hónapokban jónéhány erőszakos határátlépési kísérlet történt Kiszombor, Ásotthalom, Mórahalom és Bácsalmás térségében. A migránsok kövekkel, botokkal dobálták meg a határt védőket, de előfordult, hogy könnygázt használtak a rendőrökkel, katonákkal szemben - közölte a belbiztonsági főtanácsadó. Az elmúlt években Bács-Kiskun megyében 37, Csongrád-Csanád megyében 30 a magyar-szerb határ alatt átvezető alagutat fedeztek fel  - ismertette. A magyar rendőrség folyamatos segítséget nyújtott a szerb-észak-macedón, valamint az észak-macedón-görög határ védelméhez - mondta, hozzátéve: ezt a jövőben is megteszik. Bakondi György közölte:  Európában egyre inkább terjed a kerítéses határőrizet gyakorlata, mind több ország ismeri fel, hogy a műszaki határzár szükséges a tömeges migráció elleni fellépéshez.  Sokat változott az Európai Unió hozzáállása is: nagy fontosságúnak ítéli a külső határok őrizetét, hogy megelőzze a 2015-öshöz hasonló migrációs válság kialakulását - tette hozzá. A belbiztonsági főtanácsadó az afganisztáni helyzetről elmondta, Magyarország folytatja azt a migrációs politikát, amely az emberek többségének támogatását élvezi. A magyar álláspont világos, azokat, akik a honvédséggel együtt dolgoztak Afganisztánban, kimenekítették, mások befogadását, kvóta szerinti betelepítését nem tervezik  - közölte. ", "site": "https://www.borsonline.hu/cimke/veszely"}
{"title": "Sokkot kapott vezetés közben Berki Mazsi, le akarták tarolni ", "body": "<p>Közúti incidens főszereplője lett Berki Krisztián felesége, Mazsi. A kismamát egy helyi járat agresszív sofőrje szorította le az útról, ezután egy órán át zokogott a sokktól. </p>\r\n\r\n<p></p> \nKedden délután Budapesten egy alsórendű útról kanyarodott ki Berki Mazsi. A főúthoz érve alaposan körülnézett, a kereszteződéstől körülbelül tíz méterre lévő buszmegállóban éppen bent állt az egyik helyi járat. A híresség úgy ítélte meg, hogy  van elég ideje kijönni, mivel a busz még bent állt a megállóban , ezért kikanyarodott. A busz közben ajtót csukott és szintén elindult, de nagyon lassan, így Mazsi úgy gondolta, hogy a sofőr elengedi őt. A kismama lassan kanyarodott ki, és még meg is köszönte a buszosnak az előzékenységet, de ami ezután történt, arra nyilvánvalóan  nem volt felkészülve .  – A buszos bal oldalról majdnem belém jött –  kezdte a történteket a Bors megkeresésére Berki Mazsi  Intettem neki, hogy köszönöm, hogy kienged, de nagy gázt adott, rám húzta a kormányt és elkezdett dudálni, le akart tarolni. Egy méteren belül volt tőlem, amikor az autómmal a padkára kellett felmennem… Az ijedtségtől elsírtam magam, egy órán át alig tudtam megnyugodni  – mondta lapunknak még egy nappal az eset után is  zaklatott hangon a kismama .  – Kikérem magamnak, hogy engedhetik meg maguknak a buszsofőrök ezt a magatartást?  Ilyen sofőrök viszik az utasokat?  –  kérdezte felháborodottan majd azt mondta:  Annak idején egy másik buszos is, az ütközés előtti utolsó másodpercig fékezés nélkül ránk engedte a buszt, az igazságügyi szakértő ezt meg is állapította  – utalt Mazsi arra a rendőrségi ügyre, ami a férje, Berki Krisztián ellen zajlik.  A Bors is beszámolt a korábbiakban arról a komoly indulatokat kiváltó büntetőfékezéses esetről, melynek  főszereplője volt az izomceleb . Berki 2018 márciusában került konfliktusba egy helyi járat sofőrjével, egy záróvonalas előzés után kölcsönösen dudáltak majd mutogattak egymásnak, a celeb erre intenzív fékezésbe kezdett, végül a busz nem tudott elég gyors tempóban lassulni és  összeütköztek.  A tömegközlekedési eszközön utazók közül többen is kirepültek az ülésből, de szerencsére személyi sérülés nem történt. A Fővárosi Főügyészségen is folyó perben  letöltendő börtönbüntetést kapott  Berki Krisztián. A kiszabott szabadságvesztés végrehajtását 4 év próbaidőre felfüggesztették.                   View this post on Instagram                         A post shared by Berki RenaÌta (@berkimazsi) Nem várt fordulat, hogy a felesége,  Mazsi, most egy hasonló helyzetben találta magát .  – Sok levelet kaptam azután, hogy feltettem az Instagramra, hogy leszorított egy busz.  Volt persze köztük olyan is, aki szerint furcsa, hogy mindig velünk történik ilyen konfliktus  –  magyarázta Berki Mazsi, majd folytatta: –   Sosem voltam kamikaze sofőr, de amióta állapotos vagyok, rendkívül körültekintően közlekedek.   Lassabban megyek, sokkal óvatosabb vagyok. Egy átlagos kocsiban ülök.  Az egyébként megnyugtatott –  tette hozzá  –, hogy többségében olyan leveleket kaptam a közösségi oldalamon, melyekben azt írják a követőim, hogy ők is  nap, mint nap szembesülnek a buszsofőrök agressziójával . Vagyis nem vagyunk egyedül, nem csak velünk történik ilyen eset –  zárta Berki Mazsi, aki azért bízik benne, hogy a jövőben barátságosabb buszsofőrökkel találkozik majd az utakon.  ", "site": "https://www.borsonline.hu/cimke/veszely"}
{"title": "Ezért szigorúan tilos lófarokba kötni a hajadat! videó ", "body": "Minden nőnek érdemes megfogadnia azokat a tanácsokat, amiket egy tinilány oszt meg az interneten. \nMilliók követik azt a fiatal kanadai lányt a TikTokon, aki már-már kötelességének érzi: ha ennyien nézik a videóit, akkor valami fontosat is átadjon. Az Ontarióban élő, 18 éves Spencer Barbosa ezért úgy döntött, olyan tippeket oszt meg nőtársaival, amik akár életet is menthetnek. Lássuk be ugyanis: a nők számára – legyenek tinik vagy idősebbek – igencsak veszélyes hely lehet a világ, Spencer praktikáival azonban sok támadást megelőzhetünk, elkerülhetünk. Egyik videójában például arról beszél 4,2 millió követőjének:  ha futni mész, felejtsd el, hogy lófarokba kösd a hajadat!  Noha praktikusnak tűnik, valójában egy támadó könnyedén megragadhat az összekötött hajadnál fogva, és a földre ránthat. Egy másik felvételen azt tanácsolja:  – Ha megtámadnak, őrülj meg! Sikíts, harapj, kiáltds azt, hogy tűz van, rúgd meg, viselkedj teljes őrültként!  – javasolja, hozzátéve: – Ha pedig úgy érzed, követnek, fordulj meg, és nézz a lehetséges támadó arcába. Egyrészt később részletes leírást tudsz adni róla, ha a baj megtörténik, másrészt ez a legtöbbüket elijeszti  – magyarázza. A tinilány szerint mivel rengeteg nőt rabolnak el parkolóból, ha kocsival vagy, miután beszálltál, ne nézegesd a telefonodat, ne küldj üzeneteket, ne Facebookozz! Indulj el azonnal!  Legfrissebb videójában pedig egy úgynevezett 1-2-3-as szabályt emleget.  Egy: hol a telefonod? Könyen eléred? Kettő: Hol a személyes védelmi eszközöd? Legyen szó paprikaspray-ről vagy simán egy sípról, legyen mindig kéznél, máskülönben semmi értelme nincs. Három: légy fényben! Ha látsz magad körül mindent, téged is látnak, így pedig kisebb az esélye, hogy megtámadjanak.  Végezetül pedig légy tisztában a környezeteddel!     @spencer.barbosa   more videos like this coming your way!  ##girls   ##relatable   ##personalsafety   ##personalsafetytips   â¬ original sound - spencer barbosað§ð»     És ha már paprikaspray: Spencer tanácsa szerint erre sincs feltétlen szükség. Egy kisméretű hajlakk ugyanúgy megteszi. Ha pedig támadásra kerül a sor, használjuk a könyökünket, keményebb, mint hinnénk – javasolja. ( Via ) ", "site": "https://www.borsonline.hu/cimke/veszely"}
{"title": "Jól nézze meg, mit eszik: új rovarfaj támadja a friss gyümölcsöket ", "body": "Tigrisszúnyog, csipkés poloska, harlekin katica után itt az új, pettyes szárnyú muslica. \nEddig megszokhattuk, hogy  a pici légyfaj – a muslica – kizárólag a túlérett, rothadásban lévő gyümölcsöket támadja , és valószínűleg nem is sajnáltuk tőlük az utolsó falatokat, amelyek úgyis kidobásra kerültek volna. Most azonban  hazánkban is egyre inkább terjed az új fajta , úgynevezett  pettyes szárnyú muslica faj, mely a gazdaságokban is óriási károkat képes okozni , picike mérete ellenére. Ugyanis a  latin néven Drosophila suzukii névre keresztelt légyfaj már nem a rothadásban lévő gyümölcsökre utazik , hanem az érésben lévő és friss termésekre. A szakemberek szerint, ezért is fontos a megelőzés és odafigyelés, főként a magánkertek gondozása. Eddigi adatok alapján a  málna, eper, őszibarack, cseresznye a leginkább általa kedvelt növények , melyekbe a  nőstény legyek 7-16 tojást is rakhatnak , melyek  4-15 nap után kelnek ki  végleges formájukban. Ezért fontos megnézni, hogy  a gyümölcsön kívülről van-e bármilyen gyanús nyoma a fertőzésnek , melyet nehéz megállapítani, ugyanis csak  egy kisebb besüppedő folt látszódik . A szakemberek a védekezésre hívják fel a figyelmet , mely almaborecetes csapdákkal vagy kifejezetten muslica csapdákkal működhet. –  írja a Magyar Mezőgazdaság online. ", "site": "https://www.borsonline.hu/cimke/veszely"}
{"title": "Halált okozó babaterméket hívtak vissza, borzalmas tragédia történt ", "body": "Tragikus eset miatt kellett meghozni a biztonsági döntést. \nBiztonsági okokból közel kétmillió babahintát hívott vissza egy cég az Egyesült Államokban, miután egy kisbaba tragikus körülmények között vesztette életét. A  4Moms MamaRoo  és  RockaRoo  babahinták működése közben   magasan fennáll a fulladásos halál veszélye. A termékeket gyártó céghez már két további esetben is érkezett olyan panaszbejelentés, ami szerint a kilógó zsinórok összegabalyodtak, ezzel mozgás- és légzésképtelenné téve a hintában ülő kisbabát. RockaRoo babahinta Fotó: 4moms.com A két problémás babahintát 2010-től forgalmazták világszerte az  Amazon on. A gyártó közleményében arra kéri a felhasználókat, hogy azonnali hatállyal függesszék fel a termék használatát, illetve tegyék azt olyan helyre, ahol a gyermek számára nem elérhető. ", "site": "https://www.borsonline.hu/cimke/veszely"}
{"title": "Pánik tört ki Kisapostagon: rettegésben élnek a község lakói ", "body": "Egyre többen számolnak be arról a Fejér megyei Kisapostagon, hogy kígyók támadták meg őket. Az áldozatok különböző testméretekről és agresszivitásról adtak hírt, ami azonban közös, hogy valamennyien szinte halálra rémültek a csúszómászóktól. \nAz alig 1500 fős, Dunaújvárosi járású  község  élete alaposan felpörgött az utóbbi időben, mondhatni kitört a kígyópánik. A település közösségi-csoportjában egymás után adtak hírt a helyiek arról, hogy egy kígyó keresztezte az útjukat - számolt be róla  feol . Többen részletesen le is írták, hogy legalább 2 méter volt az állat, ami még fel is ágaskodott, sőt egyesek harapásról is szót ejtettek.  Mielőtt valaki bibliai átkot sejtene a jelenség mögött pusztán arról van szó, hogy a Dunaparti helységre ilyen hatást gyakorolt a szárazság, az aszály, emiatt pedig a folyó vízszintje annyira csökkent, hogy a siklók életere is egyre szűkösebbé vált, így kénytelenek voltak új helyek felé nézni és olyan területeken megjelenni, ahol addig nem igen jártak, azaz csúsztak.  Fotó: wikipedia - vízisikló Igazándiból ártalmatlan vízisiklókról van szó , ám valószínűleg e fajtáról nem sokat tudó embernek ez nem jelent megnyugvást, mert a többség fél a kígyóktól, és veszélyes állatoknak tartja őket. Ennek hátterében számos dolog van, például a különféle pánikkeltő filmek, melyekben a kígyók szinte haditerv szerint marják meg áldozataikat, illetve a kígyók mitikus szerepe, ahol általában a gonoszság, a rosszaság szimbólumai. Már csak emiatt is fontos tudni, hogy ezek az  ártalmatlan lények nem tudnak kárt tenni az emberekben , sőt sokkal jobban tartanak tőlünk, mint mi tőlük. ha valakit mégis megmarnának, ott mérgezés nem fordulhat elő, maximum sebfertőzés. Azt azonban, hogy meddig tart még a kisapostagiak kígyópánikja, nem lehet megjósolni, talán addig, míg nem lesz elég víz a Dunában. ", "site": "https://www.borsonline.hu/cimke/veszely"}
{"title": "Rossz hírt kapott a várandós magyar énekesnő, veszélybe kerülhet a babája ", "body": "A legutóbbi kontrollvizsgálaton az énekesnő rossz hírt kapott: veszélybe kerülhet a baba egészsége, ha nem vigyáz. Diétázás és pihenés vár rá a következő hónapokban, míg a baba meg nem születik. \nAz egykori tinisztár már a  terhessége 27. hétben jár, ami eddig problémamentesen folyt, azonban a legutóbbi vizsgálaton  rossz hírrel találta magát szemben . Barbee, azaz Zentai-Bata Adrienn éppen a  Borsban számolt be először óriási öröméről : hamarosan édesanya lesz, most azonban örömébe egy kis üröm is vegyült. Múlt héten az orvos megállapította, hogy terhességi cukorbetegségem van.  Van egy vizsgálat, ahol tesztelik a kismamát, hogyan reagál a glükózra, és az eredményben láttuk, hogy sajnos nekem valószínű az állapotom miatt annyira felborult a hormonháztartásom, hogy ez lett az eredménye  – mesélte szomorkodva Adri, aki nem számított rá, hogy utoléri őt ez a betegség is, hiszen most fontos lenne, hogy semmilyen kockázatos tényező ne érje se őt, se a magzatot. Azt lehet tudni azonban, ha már kialakult, a terhességi cukor  különösen veszélyes lehet a babára nézve  úgy is, hogy az anya saját magán meg sem érzi. – Nagyon alattomos dolog ez, mert nincsenek tünetei, azonban a kisbabáknál magzati szervkárosodáshoz vezethet, belegondolni is szörnyű!  – folytatta aggódva kismama, és hozzá tette, hogy az egyetlen megoldás, hogy szakemberrel egyeztetve diétázik, míg a baba világra jön. Barbee-t egy másik betegség is gyötri, évek óta gyógyíthatatlan betegségben szenved: szédül Fotó: Barbee Facebook Barbee  és férje, Zentai Gábor már  tavaly kimondták a boldogító igent , és kapcsolatuk nagyon jól alakul, az énekesnő szerint Gábor nagyon klassz apuka lesz. – Nekem sajnos már sokkal kevesebb az energiám ide-oda menni, mert fáj a derekam, rosszul alszom, a baba hol rugdos, hol pedig nyom... úgyhogy Gábor most énidőt gyakorol, míg teheti, és volt rá példa, hogy barátokkal ment el egy rendezvényre, míg nemrég még én is vele tartottam a Balaton Sound-ra  – mondta Adrienn, aki hozzá fűzte, hogy ha már családjuk lesz, akkor is szeretnének sokat jönni-menni együtt, de  most megálljt parancsolt az élet.  A kismama reméli, majd a támogatást a férje részéről ő is megkapja, náluk ez így természetes.  Nem tartják egymást „rövid pórázon” , hiszen maximálisan megbíznak egymásban. A friss házasok már saját lakásukat építik, hogy mire a baba megszületik november végén, remélik a babaszoba is elkészül Fotó: Barbee Facebook       ", "site": "https://www.borsonline.hu/cimke/veszely"}
{"title": "Karrierje is veszélybe került: Szétnyílt hasfallal koncertezik Rúzsa Magdi ", "body": "Valószínűsíthető, hogy a hármasikrekkel való terhesség az oka, hogy az énekesnőnek szétnyílt a hasfala és a rekeszizma is. Bár ezekkel a testi változásokkal együtt lehet élni, énekelni pokoli nehéz.  \nEddig keveset tudhattunk arról, hogy  Rúzsa Magdi fizikai állapotában milyen változás történt a terhessége kapcsán , most azonban az énekesnő őszinte posztban számolt be minderről.  Kevesen tudják, hogy Bátori Éva érdemes- és kiváló művész díjjal kitüntetett operaénekes hosszú évek óta dolgozik együtt Magdival, ő az, aki trenírozza a hangját.                 A bejegyzés megtekintése az Instagramon                         Rúzsa Magdolna (@ruzsamagdolna) által megosztott bejegyzés   Gyermekei születése óta azonban Magdinak énekesnőként is komoly kihívásokkal kell szembenéznie.  Többek között sérült a hasfala és a rekeszizma is, amivel bár tünetmentesen le lehet élni egy életet, énekesként viszont komoly gondot okoz.  A hangképzéshez ugyanis elengedhetetlen izmokról van szó: a rekeszizom az a szervünk, amely nagy mennyiségű levegőt képes átpréselni a hangszálakon, a torok csekély vagy semmilyen megterhelése nélkül, illetve a hangszalagok terhelését minimalizálva. Ha ez nincs, olyan terhelést kaphatnak a hangszálak, amely  az énekhang részleges vagy teljes elvesztését okozhatja.                  A bejegyzés megtekintése az Instagramon                         Rúzsa Magdolna (@ruzsamagdolna) által megosztott bejegyzés   Így már érthető, miért annyira fontos Magdi számára, hogy alternatív énekléstechnikákat sajátítson el. Ebben sietett segítségére Bátori Éva, aki a jelek szerint megint tökéletes munkát végzett, hiszen  Magdi éppen egy nagyszabású koncertturnén vesz részt , és eddig minden helyszínen tökéletesen teljesített a színpadon. Az énekesnő így hálálkodott az énektanításért Bátori Évának:  – Tegnap eljött Bátori Éva, az én mesterem is meghallgatni.  Neki köszönhetem, hogy szétnyílt hasfallal, szétesett rekesszel is tudok koncerteket adni.  Éva, te vagy a legjobb. Köszönöm, hogy megtanítottál, és tanítasz énekelni. Mindig adsz nekem valami új eszközt  – írta.  ", "site": "https://www.borsonline.hu/cimke/veszely"}
{"title": "Sokkoló jelenségre figyelmeztetnek: Ezért ne osszunk meg a gyerekről képet az interneten – 18+ ", "body": "Megdöbbentő dologra hívta fel a figyelmet egy anyuka a TikTokon. \nA mostani fiatalság egyik legnépszerűbb közösségi oldalán a legkülönfélébb témakörökben születnek felhasználói profilok és rövid videós tartalmak, amelyek rövid idő alatt több milliós megtekintést generálnak. A TikTokon fellelhető  a kreatív ötletektől kezdve  a vicces táncokon át a rémisztő történetekig szinte minden, sőt, rengeteg sztár is megtalálható a platformon. A TikToknak azonban van egy rendkívül sötét oldala is – hívta fel a figyelmet egy Jessica nevű amerikai édesanya. –  Ha a gyermeked fent van a közösségi oldalakon, és még nem hallottál Wren történetéről, ideje most meghallgatnod, amit mondok  – kezdi két és fél perces videójában az anyuka.     @hashtagfacts   #fyp   #wren   #protectourkids   #protectthekids   #itsnotokay   #nottoday   #nottodaysatan   ♬ original sound - j e s s i c a       Jessica  arról a mindössze hároméves, Wren nevű kislányról mesél, akinek saját TikTok-profilt hozott létre az édesanyja. Mint mondja, a gyermek végtelenül cuki, közösségi oldalát anyukája kezeli, miközben rendszeresen teszik fel a tartalmakat, amelyeket már több mint 17 millióan követnek nap mint nap. –  Amit azonban csak egy édesanya vesz észre, az az, hogy ezek a videók hányszor lettek lementve más felhasználók által  – teszi hozzá Jessica, majd néhány felkavaró példát is mutat. Itt látható egy hároméves kislány haspólóban, amit több mint 45 ezer alkalommal mentettek le. A kis Wren itt egy virslit eszik, ezt 370 ezren mentették le. – mutatja videójában az édesanya. Jessica ezután rámutatott, hogy nemcsak a kislány saját oldala, a TikTok keresője is sokkoló eredményt hoz, ha elkezdik bepötyögni a “Wren” szócskát. Az édesanya meg is mutatta, hogy a legtöbben a kislány sokat mutató ruhácskáira, és az “uborka” szóra keresnek rá vele kapcsolatban. Ha pedig ez még nem volna elég, az egyes videók alatt több férfi felháborító kommenteket hagy. A valódi problémát ezzel a sok mentéssel, és a kommentekkel épp az azok az emberek adják, akik ezek mögött állnak, és közben gusztustalan dolgot művelnek. Védjük meg a gyermekeinket! – zárta szavait videójában az édesanya. ", "site": "https://www.borsonline.hu/cimke/veszely"}
{"title": "Androidos telefonod van? A pénzedbe kerülhet, ha nem törlöd azonnal ezt a két alkalmazást ", "body": "Az androidos telefonok gazdáit arra kérik, hogy töröljék azokat az alkalmazásokat, amelyek több ezer embert veszélyeztetnek. \nA SharkBot vírus egy távoli hozzáférésű banki trójai, amelyet először 2018-ban fedeztek fel. Ennek a segítségével a csalók ellopják az áldozatok bejelentkezési adatait, és használják a fiókjaikat.  A vírus a hét elején újra megjelent a Google Playen, ezért figyelmeztetik most a felhasználókat.  Két alkalmazás ugyanis súlyos bajt okozhat, ha letöltötték azokat egy telefonra.  A két alkalmazás neve: Mister Phone Cleaner és Kylhavy Mobile Security, mindkettőről kiderült, hogy fertőzöttek a vírussal. Mindenki, akinek az alkalmazások telepítve vannak a telefonján, azonnal törölje azokat!  Bár a Google már letiltotta a Mister Phone Cleanert és a Kylhavy Mobile Securityt a Google Store-ból, a már letöltött alkalmazásokkal rendelkező telefonok felhasználói áldozatokká válhatnak. A Sharkbot használatával a csalók pénzt lophatnak el az Android-felhasználók online bankszámláiról, valamint a felhasználóneveket és jelszavakat is ellophatják. ( via )   ", "site": "https://www.borsonline.hu/cimke/veszely"}
{"title": "Már csak ez hiányzott: Új koronavírust találtak, nem védenek ellene a mostani vakcinák ", "body": "A kutatócsoport lesújtó vizsgálata szerint ezt az új vírust egyik használatban lévő koronavírus elleni vakcina sem képes hatástalanítani. \nMég fel sem ocsúdtunk a  COVID-19  okozta sokkból, máris új és még újabb fertőzések jelennek meg az életünkben. Már itthon is megjelent a  majomhimlő  és most  Oroszországban élő  patkósdenevérek  által hordozott vírust fedeztek fel, ami képes megfertőzni az embert. Amerikai kutatók figyelmeztetnek: az összes koronavírus ellen kifejlesztett vakcinának ellenáll az új vírus  – írja a  napi.hu . Fotó: Kiss Dávid / MTI A Khosta-2 nevű vírus a koronavírusok ugyanazon alkategóriájába tartozik, mint a SARS-CoV-2, és a PLoS Pathogens folyóiratban megjelent tanulmány szerint „aggasztó tulajdonságokkal” bír. A Washington Állami Egyetem Paul G. Allen School for Global Health kutatói által vezetett csoport megállapította, hogy  a Khosta-2 a SARS-CoV-2 vírushoz nagyon hasonlóan képes tüskés fehérjéivel megfertőzni az emberi sejteket.  Most már csak az a kérdés, hogy a vírus képes-e kijátszani a korábbi koronavírus-fertőzések vagy a COVID-19  vakcinák  által nyújtott immunitást.  ", "site": "https://www.borsonline.hu/cimke/veszely"}
{"title": "Balhé a Forma-1-ben: megismétlődhetett volna a halálos tragédia ", "body": "Már akkor kiküldték az autómentő traktort, amikor még a pályán köröztek a versenyzők. Akár halálos baleset is történhetett volna. \nSzakadó esőben tartották a mai Forma-1-es nagydíjat Japánban. A szuzukai pályán több vízátfolyás is volt, ennek esett áldozatául Carlos Sainz, a Ferrari spanyol pilótája rögtön az első körben. A versenybírák egy perccel később beküldték a biztonsági autót, hogy ki tudják menteni a sérült autót, majd további egy perccel később piros zászlóval félbeszakították a versenyt, de ekkor a pilóták még a pályán voltak. Pierre Gasly , az AlphaTauri francia versenyzője az esőfüggönytől semmit sem látott, amikor egyszer csak arra eszmélt:  az autómentő traktor már a pálya szélén van . A pilóta teljesen kiakadt, méghozzá jogosan: 8 évvel ezelőtt, épp ezen a pályán szenvedett halálos kimenetelű balesetet jóbarátja,  Jules Bianchi . Ő akkor egy másik autót mentő daruskocsiba csapódott olyan hatalmas erővel, hogy a több tonnás jármű a levegőbe emelkedett. Bianchi a baleset után kilenc hónappal, 2015 júliusában halt meg. La realización no tiene problema en mostrar a Gasly indignadísimo pero no se atreve a mostrar el verdadero motivo. Ha pasado rozando una grúa, que ya estaba en pista momentos antes de salir la bandera roja. Sacarla sin tener a toda la parrilla reagrupada es un peligro enorme.  pic.twitter.com/UT14Ep2IRK — Víctor Abad (@victorabadf1)  October 9, 2022   (A kép jobb felső sarkán látszik az autómentő traktor). Mi a... Ez mi? Ez egy traktor! Hogy kerül a pályára egy traktor?  Akár meg is hallhattam volna, b**** meg! - őrjöngött a csapatnak a versenyző. Az eseten a többi pilóta is felháborodott, a Nemzetközi Automobil Szövetség pedig közleményt adott ki. Szerintük Gasly túl gyorsan vezetett a traktor mellett. Az ügyben vizsgálat indul. A bő két óra hosszára felfüggesztett versenyt végül magyar idő szerint 9 óra 15 perckor indították újra, amit a címvédő  Max Verstappen  nyert meg a ferraris  Charles Leclerc  és csapattársa, a szintén Red Bullos Sergio Perez előtt. ( via ) ", "site": "https://www.borsonline.hu/cimke/veszely"}
{"title": "Hoppá: Árpa Attila elárulta, milyen becenevet akasztottak rá ", "body": "Gyerekkorában is szerette a veszélyes helyzeteket, így nem csoda, hogy felruházták ezzel a névvel. \nVannak azok a színészek, akik imádják veszélyesen élni az életüket, mi több, egyenesen vakmerőek. A férfi színészeknek gyakran kell akciójeleneteket játszaniuk, ilyenkor nem árt, ha nem ijednek meg a saját árnyékuktól. Ha valami, az biztosan elmondható Árpa Attiláról, hogy kedveli az akciót mind az életében, mind pedig munkájában is.  Árpa Attila  a Borsnak elmondta, hogy gyerekként Jean-Paul Belmondo olyan nagy hatással volt rá, hogy  kollégái a „magyar Belmondo”-nak is  nevezik őt olykor. Ám ez korántsem bántó Árpának, hiszen Belmondo is arról volt híres, hogy kaszkadőr nélkül dolgozott, és volt, hogy a bokacsontját, ujját, és kezét is törte már el egy-egy akció jelenet forgatása közben.   A minap éppen kirakott a színész egy fotót, melyen a szokásos csibészség tényleg párosult egy kis Belmondós életérzéssel, és ezt a kommentelők is észrevették. Az idei  Nagy Ő -nek egyébként a múlt héten éppen saját,  kábítószerrel kapcsolatos  tárgyalásán kellett részt vennie, így akcióban nincs hiány magánéletét tekintve sem. ", "site": "https://www.borsonline.hu/cimke/veszely"}
{"title": "Élő adásban beszélt a drámáról: Összetört az Exatlon után a bántásoktól Besenyei Bogi - Videó ", "body": "Mindig is tudatosan élt, hiszen az élsport világából jött, de az Exatlon Hungary versenye és társai bántása annyira megviselte a fiatal lányt, hogy étkezési problémái és súlyos depressziója lett. \nTalán nem volt még az Exatlonok hazai történetében, aki  annyi bántást kapott volna a társaitól a verseny alatt, mint Besenyei Bogi.  Mint emlékezetes, a fiatal gyorsasági görkorcsolyást annyira megutálták saját csapattársai, a Kihívók, hogy folyton őt küldték párbajozni, hátha végre kiesik. Derzsi Viki egy ponton árulónak nevezte, majd többen is kijelentették, nem tartják a csapattársuknak sem. A legjobban mégis Pap Dorci szállt bele, aki szerint Bogi sokat színészkedett, és mindig a középpontban akart lenni, sőt a végefelé a pályán is folyamatosan csak a könnyebb ellenfelekkel mert csatázni.  Bogi végül a döntő játékok előtt esett ki a TV2 versenyéből. Most egy internetes interjúban Orosz Cynthiának árulta el, hogy  ugyan a kiesése után rengeteg szeretetet kapott a rajongóktól, ő mégis piszkosul rosszul érezte magát. A lelki problémái elől pedig a zabálásba menekült, amitől pe­dig csak még rosszabbul érezte magát. Ez is érdekelheti Exatlon Hungary - Kiközösítették társai Besenyei Bogit Nézegessen szexi bikinis fotókat az Exatlon tökéletes testű versenyzőjéről Fasírtban vannak – Pap Dorci ismét nekiesett Besenyei Boginak – Videó – Nagyon hir­­telen jött a váltás, hogy újra itthon vagyok. Hi­ába szakadtam ki az ottani környezetből, a lelkemben nyomot hagyott. Nagyon sok időbe telt, míg el tudtam fogadni a Dominikán történteket.  Sokáig nem tudtam aludni, visszatérő rossz álmaim voltak éjszaka, felriadtam, és elkezdtem egyre többet enni. Emocionális evéssel vezettem le a stresszt. Hiába mentem edzeni, mentálisan és lelkileg nem jöttem rendbe  – kezdte az interjúban a fiatal lány, akinek  kidolgozott testén is nyomot hagyott a rengeteg evés. Felszedtem hat kilót. Tükörbe néztem, és nagyon-nagyon rosszul éreztem ma­gam miatta, aztán csak még többet ettem. Nyáron nem szerettem elmenni strandra és bikinit felvenni. A fejemben volt a legnagyobb probléma, és nem tudtam ezt jól kezelni. Azt éreztem, elvárás, hogy erősnek mutassam magam, holott belül össze voltam törve  – magyarázta a sportoló, aki úgy érzi, szeptember közepe volt az az időszak, mire sikerült összeszednie magát.  Elkezdett újra tudatosan étkezni és sportolni, és a súlyfelesleggel együtt a problémái is távoztak. ", "site": "https://www.borsonline.hu/cimke/veszely"}
{"title": "A vakcina sem jelent teljes védelmet, mégis fontos, hogy mindenki beadassa – magyarázza a virológus ", "body": "Bár az oltás sosem jelent mindig 100 százalékos védelmet, de egy esetleges megfertőződés esetén meggátolja a súlyosabb tünetek és ezzel az életveszélyes állapot kialakulását. \nKiss Zoltán, a Nemzeti Népegészségügyi Központ virológusa elmondta, hogy bár a koronavírus-vakcina sem jelent biztosan teljes védettséget, de  egy esetleges fertőzés esetén jelentősen csökkentheti a súlyosabb tünetek kialakulását.  Hozzátette, hogy az oltóanyagok soha nem nyújtanak százszázalékos védettséget,  de a 90 százalék is nagyon jó eredménynek tekinthető. – A vírus nem fog eltűnni, velünk marad, vagyis meg kell tanulni együtt élni vele, mert a koronavírus jellemzője, hogy az immunrendszerünk hajlamos elfeledkezni róla  – magyarázta az M1-nek Kiss Zoltán. A szakember azt is elmondta, hogy ezért az oltást annak is érdemes beadatni, aki egyszer már átesett a fertőzésen: A fertőzést többször is el lehet kapni, vagyis a vakcinát várhatóan azoknak is többször be kell majd adni, akik már átestek a fertőzésen – szögezte le.  Ez is érdekelheti! Hoppá! Csősz Bogiék maszkja a legbiztonságosabb a koronavírussal szemben Ömlött rólam a verejték, mintha zuhanyoztam volna – súlyos betegségből gyógyult ki a 93 éves Baranyi László Végre! Már lehet a koronavírus elleni oltásra regisztrálni az interneten Emellett figyelmeztette is az embereket arra, hogy  kiemelten figyeljenek oda az ünnepi bevásárlások és a családi találkozók alkalmával:   –  A karácsonyi készülődés során különösen ügyeljünk a járványügyi szabályok betartására a bevásárlóközpontokban.  Ezek ugyanis kritikus pontjai lehetnek a vírus terjedésének  – hangsúlyozta. ", "site": "https://www.borsonline.hu/cimke/veszely"}
{"title": "Egy kutatásból kiderült: ők számíthatnak a koronavírus elhúzódó tüneteire ", "body": "Angol kutatók egy csoportja azt vizsgálta, hogy egyes emberek miért szenvednek hetekig, sőt akár hónapokig is a koronavírus tüneteitől, míg mások alig pár nap alatt túlesnek a fertőzésen. A vizsgálat végén kiderült, kik is számíthatnak leginkább a fertőzés elhúzódó tüneteire. \nMíg a legtöbb ember pár nap alatt, enyhe tünetekkel túlesik a koronavírus-fertőzésen, addig  néhányan akár hetekig, mi több, hónapokig szenvednek a fertőzés tüneteitől . A jelenséget a szakértők  elhúzódó Covid-19 néven emlegetik , és folyamatosan vizsgálják, hogy kinél és miért is alakul ki a betegség hosszú ideig tartó formája.  Az anglilai Royal Free kórház ezért vizsgálódni kezdett az ügyben, és  384 kórházi kezelésre szoruló fertőzött bevonásával készült kutatásuk kimutatta, hogy  az érintettek 53 százaléka egy-két hónappal a felépülése után is légzési nehézségekkel küzdött, 34 százalékuk köhögése nem múlt el teljesen és 69 százalékuk még mindig kimerültnek érezte magát   - írta meg a  Házipatika . Hogy jobban nyomonkövethessék a betegek állapotának alakulását, még egy applikációt is fejlesztettek, így a COVID Symptom Study alkalmazással a kórház elhagyása után is folyamatosan követhették az önkéntesek egészségügyi állapotát. Ebből az derült ki, hogy az applikáció felhasználóinak  13 százalékánál a koronavírus tünetei 28 nap múlva sem tűntek el, 4 százalékuk pedig még 56 nap múltán sem mondhatta tünetmentesnek magát. A portál azt írta, hogy a kórház végül arra a következtetésre jutott a rendelkezésre álló adatokból, hogy  azok a fertőzöttek, akiknél kezdetben súlyosabb lefolyású volt a fertőzés, és ötnél több, a betegségre jellemző tünetet is produkálnak, azok számolhatnak az elhúzódó covid-19-el. Emellett egyéb befolyásoló tényezőkre is rábukkanta, ilyen például az időskor és a női nem, ahogyan a magas testtömegindex is.   Egy másik kórház azonban figyelmeztetett, hogy  a betegséget enyhe tünetekkel és baj nélkül átvészelők sem nyugodhatnak meg,  mivel az ő kutatásaikból az derült ki, hogy a koronavírus  bizonyos belső szervek működését is hosszú távon befolyásolhatja:  ugyanis  a 200 gyógyult önkéntessel végzett vizsgálatok enyhe szervkárosodást mutattak ki a betegek 32 százalékának szívében, 33 százalékának tüdejében és 12 százalékának veséjében, míg 25 százalékuknak több szerve is érintett volt. A kórház hozzátette, hogy ez azért is aggasztó, mert a vizsgált csoport túlnyomó többsége nem a ritzikófaktorba, hanem az aktív, munkaképes emberek táborába tartozott, és a  szervkárosodás nem volt összefüggésben a koronafertőzsét súlyosbító mellékbetegségekkel sem . Korábban mi is megírtuk, hogy  nagy valószínűség szerint nem a tüdő van a legnagyobb veszélyben a koronavírus szempontjából. ", "site": "https://www.borsonline.hu/cimke/veszely"}
{"title": "Döbbenet: az olaszoknál augusztus óta terjedhet a mutáns koronavírus, ami ráadásul más, mint az angoloké ", "body": "Azonosították a koronavírus új, agresszív mutációját az olaszországi bresciai egyetem kutatói. Úgy vélik, hogy a vírus az angol mutációhoz hasonló, azonban már augusztus óta jelen lehet az országban. \nA  HírTv  azt írja, hogy a szakértők akkor kezdtek gyanakodni a koronavírus agresszív mutánsára, amikor  a  szigorítások és rendkívüli korlátozások  sem hozták meg a várt eredményt, a fertőzöttek száma ugyanis a kijárási tilalom ellenére nem csökkent,  és az intenzív osztályon ápolt betegek számának csökkenése is lényegesen lassabb volt a vártnál.   Arnaldo Caruso, a bresciai egyetem mikrobiológusa azonban más megdöbbentő információval is szolgált:  elárulta, hogy az olasz az angol mutánshoz hasonló, de valószínűleg korábban, akár augusztus eleje óta is jelen lehet az országban.  Erre a látszólag gyógyult és tünetmentes, de még hónapokon keresztül pozitív eredményt mutató tesztekből következtettek, ugyanis ezt a jelenséget is az új, agresszívabb mutáns vírusnak tulajdonítják. Angliát egyébként két vállra fektette és  megbénította a vírus ottani mutációja . ", "site": "https://www.borsonline.hu/cimke/veszely"}
{"title": "Veszélyben van mindenkinek a Facebookja, ezeket kell gyorsan beállítani ", "body": "Több felhasználótól érkezett jelentés világszerte, hogy feltörték a Facebook-fiókját, és furcsa üzeneteket küldtek az ismerőseiknek.\n \nAz egyelőre nem ismert, mi történik, ha valaki rákattint az elküldött linkre, de elképzelhető, hogy vírusos lesz tőle a készülékünk. Van azonban néhány tipp, amikkel bárki megvédheti profilját: győződjünk meg arról, hogy a jelszavunkat nem egyszerű kitalálni, ne tartalmazzon személyes adatokat állítsuk be a kétfaktoros hitelesítést, hogy értesítést kapjunk egy új eszközről való bejelentkezés során ne jelentkezzünk be olyan készülékről a Facebookra, amit nem használunk gyakran   ( via ) ", "site": "https://www.borsonline.hu/cimke/veszely"}
{"title": "Itt a kegyetlen igazság: Ez a legveszélyesebb tulajdonságod a csillagjegyed szerint ", "body": "Tudtad, hogy mi a legveszélyesebb tulajdonságod? \nA csillagjegyekhez tartozó személyiségjegyekből könnyedén megfejthetjük egy-egy ember legbensőbb tulajdonságait – nincs ez másképp azokkal sem, amelyekkel önmagukra, vagy valaki másra  jelentenek veszélyt . Mutatjuk, melyek az egyes csillagjegyek legveszélyesebb tulajdonságai. Kos A Kos legveszélyesebb tulajdonságai a  váratlan érzelmi kitörései  és az  impulzivitása . A csillagjegyre emiatt jellemző a hirtelen fellépő harag, és a meggondolatlan, másoknak – akár érzelmi – károkat okozó viselkedés. Bika A Bika legveszélyesebb tulajdonsága a  makacssága . A csillagjegyre emiatt jellemző, hogy ha valamit a fejébe vesz, azt hajthatatlanul véghez akarja vinni, még akkor is, ha azzal letarol mindent és mindenkit maga körül. Ikrek Az Ikrek legveszélyesebb tulajdonsága a  megbízhatatlansága  és a  szervezetlensége . A csillagjegyre emiatt jellemző figyelmetlenség, amivel másoknak akár anyagi károkat is képes okozni, ráadásul az sem szokatlan tőle, hogy egy beszélgetés közben egyszerűen elveszti a partnere: egyenesen olyan, mintha ott sem lenne. Rák A Rák legveszélyesebb tulajdonsága a hirtelen  hangulatváltozása . A csillagjegyre emiatt jellemző, hogy ha például megbántják, elképesztően túlreagálja, mi több, képes „ellenségét” egy életre kitörölni az életéből. Oroszlán Az Oroszlán legveszélyesebb tulajdonsága a  passzív   agressziója . A csillagjegyre emiatt jellemző, hogy csak azért képes akár egy mérgező kapcsolatban maradni, mert valamiféle előnye származhat belőle. Képes emellett gondolkodás nélkül manipulálni másokat, csak hogy megkapja a számára ideális mértékű figyelmet. Szűz A Szűz legveszélyesebb tulajdonsága a  mesteri   elméje . A csillagjegyre emiatt jellemző az alapos, de még annál is gondosabb tervezés még akkor is, ha valami gonoszságon töri a fejét. Mérleg A Mérleg legveszélyesebb tulajdonsága az  érzelmei   elrejtése . A csillagjegyre emiatt jellemző, hogy ha már nem képes tovább cipelni fájdalmait, egyszerre, könyörtelenül kiönti mindet. A Mérleg ijesztő mértékben képes kiborulni, ilyenkor pedig olyan dolgokat mondhat, amivel képes másokat durván megalázni. Skorpió A Skorpió legveszélyesebb tulajdonsága a  bosszúvágya . A csillagjegyre emiatt jellemző a mértéktelen gonoszság: ha egyszer valaki olyat tesz vele, ami nem tetszik neki, a személy onnantól ősellenséggé válik, és mindent megtesz, hogy alaposan megleckéztesse. Tényleg mindent. Nyilas A Nyilas legveszélyesebb tulajdonsága az  érzéketlensége . A csillagjegyre emiatt jellemző, hogy másokat nagyon könnyen képes megbántani. Úgy tűnhet gyakran, hogy csak szemtelenül őszinte, a szomorú igazság azonban az, hogy szándékosan szúr oda bárkinek, ha oka van rá. Bak A Bak legveszélyesebb tulajdonsága az  empátia   hiánya . A csillagjegyre emiatt jellemző hűvös, szúrós viselkedés. Ő tipikusan az a személy, akitől bármilyen szituációban kegyetlen fejmosást kaphatsz: akár szükséged van rá, akár nincs. Vízöntő A Vízöntő legveszélyesebb tulajdonsága a  hajthatatlansága . A csillagjegyre emiatt jellemző, hogy egy-egy szituációban egyáltalán nem hajlandó az idejét pazarolni a felesleges fecsegésre, kicsit sem kíváncsi a részletekre. Ahogy ő első ránézésre megítél egy helyzetet, az onnantól megmásíthatatlan.  Halak A Halak legveszélyesebb tulajdonsága a  függőségre   való   hajlama . A csillagjegyre emiatt jellemző, hogy ha egyszer például egy tevékenységben meglátja a szenvedélyt, onnantól képtelen felhagyni vele. Legyen szó káros szokásokról, egy használati tárgyról, vagy épp egy személyről: a Halak nem tűri a változást. ", "site": "https://www.borsonline.hu/cimke/veszely"}
{"title": "Orvos rántotta le a leplet: Ez a legveszélyesebb szexpóz a világon – videó ", "body": "Borzalmas baleseteket okozhat ez a szexpóz. \nDr. Karan Raj már számos témában tartott felvilágosítást TikTok-oldalán: elmondta például, hogy a kávéba gyakran  darálnak ízeltlábúakat , azt is megindokolta, miért érdemes  gyakran cserélnünk az ágyneműt , de arról is könyörtelenül lerántotta a leplet, hogy mi történik,  ha túl sokáig ülünk a vécén .     @dr.karanr  Sun snu  #learnontiktok   #schoolwithdrkaran   #womenshealth   #menshealth   â¬ Runaway by Kanye Piano - Henry Cantu     A videós közösségi oldal kedvenc orvosa ezúttal a világ legveszélyesebb szexpózáról mesélt. A pénisztörések 50%-ának a fordított lovaglópóz az oka – magyarázta  Raj , hozzátéve:  –  Amennyiben a két fél mozgása nincs szinkronban, a hímvessző kicsúszhat a hüvelyből, ennek következtében pedig a péniszt könnyen eltörheti a szeméremcsont. Csont ugyan nincs benne, mégis eltörhet A szakember rávilágított: a pénisz elszenvedhet törést annak ellenére, hogy nincs benne csont.  –  A törés a hímvessző elülső részén történik: itt található az a rugalmas szövet, ami lehetővé teszi az erekciót  – mondta videójában Raj. Humorosan hozzátette: –  Én figyelmeztettelek! A túl heves szextől padlizsánná változhat a péniszed!   ", "site": "https://www.borsonline.hu/cimke/veszely"}
{"title": "Nagy veszélyben vannak az oltatlan várandós nők – Durva adatok láttak napvilágot ", "body": "<p>Számos kockázattal járhat, ha valaki a várandóssága alatt fertőződik meg az új típusú koronavírussal. A Coviddal küzdő kismamák például sokkal nagyobb eséllyel szorulnak intenzív ellátásra, mint azok a betegek, akik nem várnak babát. Angliában a kritikus állapotú koronavírusos betegek közel ötöde gyermekét váró, oltatlan nő.</p> \nMég mindig  több tévhit él  az emberek fejében a  Covid-19  elleni védőoltással kapcsolatban, például, hogy a várandós nőknél  vetélést  okozhat. Pedig a kutatások szerint a beoltottak körében nem magasabb a spontán vetélés, a halvaszületés, a veleszületett rendellenességek, illetve a szülés közbeni szövődmények kockázata, mint általában a lakosság körében. Ezzel szemben  ijesztően magas az oltatlan állapotos nők rizikója, az Egyesült Királyságban a kritikus állapotú koronavírusos betegek közel ötöde gyermekét váró, oltatlan nő.  Emiatt sürgetik kint, hogy oltassák be magukat a terhes kismamák.  Védőoltással vannak biztonságban Nagyon beszédes számokat hozott nyilvánosságra a  NHS England : július elsejétől szeptember 30-ig az úgynevezett  ECMO-vagyis műtüdő-kezelésre  szoruló páciensek 17 százaléka oltatlan terhes nő volt. De ami még elképesztőbb, hogy a 16-49 éves korosztályban az erre a beavatkozásra szoruló hölgyek 32 százaléka várandós volt. Az angol vezető szülésznő, Jacqueline Dunkley-Bent szerint ez  elég bizonyíték arra, hogy a gyermeket váró kismamák csak a védőoltással vannak biztonságban.  Egy másik angliai adat szerint pedig idén február és július közt egy várandós nőt sem vittek kórházba koronavírus fertőzéssel azok közül, akik mindkét oltást megkapták. Ezzel szemben 4 olyan kismama került kórházba, akik csak egy adagot kaptak, illetve csaknem 740 oltatlan terhes nő is kórházi ellátásra szorult a vizsgált időszakban. Nem okoz elváltozást a placentán Hazánkban is elbizonytalanodtak eleinte azok, akik gyermekvállalás előtt álltak, és azt hallották, hogy a vakcina alkotóelemei átjuthatnak a méhlepényen. Éppen ezért  Kemenesi Gábor  virológus Facebook-oldalára posztolt ezzel kapcsolatban. Mivel rengetegen fordultak hozzá tanácsért a témakörben, de ez nem igazán a szakterülete, Dr. Victoria Male, az  Imperial College London  immonológusának szakvéleményét tette közzé.  A vakcinát kapott édesanyák gyermekei nem rendelkeznek tüskefehérje elleni IgM-vel, ami azt jelzi, hogy maguk a vakcinák alkotóelemei nem jutnak át a méhlepényen  – olvasható a magyar szakember által fordított anyagban. Fontos megállapítás továbbá, hogy a COVID-19 elleni vakcina semmilyen elváltozást nem okoz a placentán. Más kutatások pedig azt taglalják, hogy a beoltott várandós nő szervezete által termelt,  koronavírus ellen védő antitestek azonban átjutnak a méhlepényen, tehát a védőoltás vélhetően nem csak az anyát, hanem a babát is képes lehet megvédeni  a súlyos betegségtől. Tehát ugyanolyan mechanizmussal működik, mint az influenza, vagy a szamárköhögés elleni védőoltások.  ", "site": "https://www.borsonline.hu/cimke/veszely"}
{"title": "Koronavírus-járvány: Rusvai Miklós óriási veszélyre hívta fel a figyelmet ", "body": "A virológus szerint veszélyes helyzet kezd előállni a negyedik hullámban. Azt is elmondta, miért. \nEgyre jobban csökken a  covid-fertőzöttek  átlagéletkora, mert a fiatalabbak közül kevesebben vették fel az oltást - mondta az  M1 csatornán  Rusvai Miklós virológus. A professzor azt is elmondta: a 70 év felettiek és a krónikus betegek legnagyobb része már megkapta az oltást, így  a középkorosztály tagjai a legveszélyeztetettebbek. – Itthon nem terjed annyira a vírus, mint a környező országokban. Ez annak köszönhető, hogy az elsők között kezdték el a 18 év alatti korosztályt oltani, és nálunk lett elérhető elsők között a harmadik oltás is  - magyarázta Rusvai Miklós. Ugyan kevesebben kerülnek lélegeztetőgépre és kevesebben halnak meg, mint tavaly ilyenkor a második hullámban,  az oltatlanok  így is  komoly veszélyben vannak. A virológus arra is kitért: tavaly a kötelező maszkviselés és a kijárási korlátozás miatt elmaradt az influenza-járvány, de idén számítanak a vírus megjelenésére, ezért ajánlott felvenni az influenza elleni oltást. Emellett a maszkviselés is igen fontos lenne. – Helyes maszkviselés esetén a vírusok nehezebben terjednek, ezért bíztatok mindenkit, hogy a tömegközlekedésben, a bevásárlóközpontokban óvatosságból viseljenek maszkot  – figyelmeztetett a szakember. ", "site": "https://www.borsonline.hu/cimke/veszely"}
{"title": "Majdnem megfulladt tánc közben Kamarás Iván ", "body": "Komoly önuralomra van szükség egy látványos produkció kivitelezéséhez, főleg, amikor több tízliternyi víz ömlik valaki nyakába élő adásban. \nNem kérdés, hogy igazán különlegesre sikerült a  Dancing with the Stars  ötödik élő adása, melynek a műsorkészítők a Magyar Sztárok Éjszakája címet adták. Az este egyik leglátványosabb produkciója  Mikes Anna és Kamarás Iván  nevéhez fűződik, a páros egy lenyűgöző tangót adott elő. A táncuk utolsó egyharmadában, mindenki meglepetésére  egy méretes vízesés alá is beálltak , ott fejezték be az előadást. A látvány elképesztő volt,  az érzés azonban – mint azt később megtudtuk Kamarás Ivántól – ijesztő is .  –  Azért volt nehéz elem a vizes blokk, mert hirtelen egy olyan vízáradat ömlött a fejünkre, amitől egy pillanatra (én legalábbis) kiestem a koncentrációból. Nem hallottam a zenét, amire táncolni kellett… egy másodperc alatt kerültünk más környezetbe, mint amit kigyakoroltunk a próbateremben.  Igyekeztem észnél maradni és nem kapkodni, ami nem volt könnyű, hiszen levegőt is alig kaptam.  Ezzel együtt azt gondolom, hogy megérte majdnem megfulladni, mert hatalmas élmény volt,  minden percét, azaz cseppjét élveztem . Vízválasztó este volt  – mondta a Borsnak Kamarás. Már hatalmas Rúzsa Magdi pocakja Az adásban fellépett Rúzsa Magdi is. Az énekesnő annak ellenére vállalta a TV2 felkérését, hogy  már az ötödik hónapban van hármasikreivel . Magdi azt mondta, nagyon hiányzott már neki egy ilyen grandiózus műsorban való szereplés,  imádja az élő show-kat, ezért mondott igent babapocakja ellenére is . Tóth Andi megint villantott  Az énekesnő újfent olyan vehemenciával adta elő a versenyszámát, hogy csoda, hogy csak a ruhája akart leszakadni róla a TV2 táncos műsorának stúdiójában.  Kempf Zozo búcsúzott Szombat este Keresztszegi Ramónának és Kempf Zozonak, a BMX-világbajnoknak kellett búcsúznia a műsorból. A páros szomorúan vette tudomásul, hogy ezen az estén nem kaptak elég szavazatot. ", "site": "https://www.borsonline.hu/cimke/veszely"}
{"title": "November végén tetőzhet a negyedik járványhullám Magyarországon ", "body": "<p>Szakértők szerint a koronavírus negyedik hulláma november végén éri el csúcsát a fertőzésszámok és a napi halálozások tekintetében. Az oltatlanok szinte biztosan el fogják kapni a vírust, akikre különösen veszélyes a lefolyása. Emellett még az oltottakat is buzdítják maszkhasználatra.</p> \nAz elmúlt héten robbanásszerű terjedésnek indult a  koronavírus-járvány  hazánkban is: egy hét alatt megduplázódtak a fertőzéses esetszámok, a kórházi kezelésre is kétszer annyian szorultak, mint október elején. Vattay Gábor járványelemző, az ELTE Komplex Rendszerek Fizikája Tanszékének vezetője szerint is egyértelműen felgyorsult a Covid terjedése. Napi 6 ezer fertőzött, 60 halott A járványelemző számításai alapján november végén fogjuk elérni a csúcsot, napi 6 ezer új fertőzöttel, ekkor várhatón 60 ember fog elhunyni 24 órán belül a koronavírus következtében. A szakember szerint addig egyre inkább fokozódik a járványhelyzet, ugyanis még mindig sokan nem kérik a vakcinát, a harmadik oltást is későn veszik fel, a második dózis hatékonysága pedig 5 hónappal később csökken. Nyolcvan százalékkal nagyobb az esélye az oltatlannak, hogy elkapja a vírust, a frissen védettséget szerzőkhöz képest 5-ször nagyobb az esély a megfertőződésre, az oltás második adagja utáni 5. hónaptól  – idézte az nlc.hu a járványelemzőt. Rusvai Miklós , virológus szerint mindenki át fog esni a koronavírus fertőzésen, az oltottak és az oltatlanok is, de vakcina nélkül a betegség súlyosabb lefolyású lehet. –  A harmadik oltást én is felvettem, a rizikócsoportokba tartozóknak feltétlenül ajánlom  – fejtette ki a professzor. – Ha megfertőződünk saját magunkat beoltva másokat is védünk, ugyanis oltottan kevesebb vírust ürítünk a környezetünkbe – tette hozzá Rusvai. Kevesebben kerülnek kórházba Szlávik János, a Dél-Pesti Centrumkórház infektológus főorvosa a TV2 Mokka című reggeli műsorában úgy fogalmazott, hogy november végén várható, de akár december elejére is kitolódhat a járvány tetőzése. – Folyamatosan emelkedik az újonnan fertőzött esetek száma, viszont ezzel párhuzamosan a kórházba kerülők száma nem emelkedik olyan mértékben, mint a korábbi járványhullámokban, ez természetesen az oltásoknak köszönhető – mondta az infektológus. – Akik be vannak oltva, jóval kedvezőbb helyzetben vannak, mint az oltatlanok.  Sokan úgy érzik, hogy 2-3 vakcina felvétele után nem kerülhetnek kórházba, emiatt nem ragaszkodnak most a magyarok a szigorításokhoz. Bár néhányan már újra hordanak maszkot, amit helyesen tesznek, mivel a delta variáns nem csak a tünetek megjelenése előtti 1-2 napban fertőzhet, gyorsabban terjed és nagyobb arányban kapják el fiatalabbak, mint a koronavírus korábbi változatait  – fejtette ki a a DPC főorvosa, aki a harmadik oltást szinte mindenkinek javasolja a 2. utáni 4.hónapon túl, de a rizikócsoportba tartozóknak különösen. – Zárt térben ajánlott, és a légzőszervi megbetegedések elkerülésére is megfelelő, de kötelezővé csak akkor tenném a maszkviselést, ha a koronavírusos fertőzésszámok ezt indokolttá teszik – fejtette ki a Borsnak Rusvai Miklós. Rossz és jó például szolgáló országok Magas átoltottsággal A jelenlegi járványhullámban azt látjuk, hogy például Nagy-Britanniában a magas fertőzöttség napi (40 ezer fő) ellenére sem vezetnek be komolyabb szigorításokat, mivel már 74 százalékos oltottságnál járnak, ennek köszönhetően tizedére csökkent az elhunytak száma a nagyjából ugyanennyi fertőzésszámmal járó harmadik hullámban. Alacsony átoltottsággal Románia október elején érte el a napi 10 ezres fertőzésszámot, ami mára közel megduplázódott, és a fertőzöttek harmada veszíti életét a koronavírus következtében, ők jellemzően oltatlanok. Az átoltottság Európában náluk az egyik legalacsonyabb: 34 százalék. – Románia egy súlyos példája annak, hogy hova vezet az oltásellenesség – emelte ki Szlávik János. A náthaszezonban egyre fontosabb a teszt Jelenleg a felső légúti megbetegedés szezonját éljük, a hűvösebb őszi időjárás a nátha terjedésének is kedvez. Emiatt kaptak a hazai háziorvosok 800 ezer antigén gyorstesztet, amivel 15 perc alatt kimutatható, hogy a koronavírus okozza-e a jelenleg nehezen elkülöníthető tüneteket. – Az influenzajárvány is hamarosan kezdetét veszi, a betegség elleni oltás is hamarosan kérhető az orvosoktól – ismertette az Szlávik János infektológus. ", "site": "https://www.borsonline.hu/cimke/veszely"}
{"title": "Zséda életveszélybe sodorta magát ", "body": "Zsédenyi Adrienn egy csendesnek vélt estén veszélybe sodorta magát, akár egy James Bond filmben. \nAz énekesnő fia,  Nimród kamaszodik , és rendetlen, ahogy egy kamasz fiúhoz illik. Ezért egyik este Adrienn rendrakás végeztével szellőztetni kezdett. Ekkor történt a baj:  Iszkiri , a perzsacica (már a neve is sokat sejtető) egy pillanat alatt kisurrant a tetőre, ezalatt a család álomra hajtotta a fejét, mert úgy hitték, csendben alszik a macsek is valahol a lakásban. Ez az elméletem akkor dőlt meg, amikor éjfélkor mi és a kerület valószínűleg összes lakója éktelen macskanyávogásra ébredtünk. Olyanra, amilyenre egy tetőre szorult macska képes.  – írta Instagramján az énekesnő.                 A bejegyzÃ©s megtekintÃ©se az Instagramon                         ZseÌda (@zsedavue) Ã¡ltal megosztott bejegyzÃ©s Ekkor, észlelve a dolog helyzetkomikumát és halaszthatatlanságát azonnal s  gondolkodás nélkül a macska után eredt  a tetőre. ­–  Egy szál köntösben, habozás nélkül kimásztam a tetőre Nimród hangos szurkolása mellett, majd egy erős, de határozott fogással kezem közé kaptam a fenevadat és mindketten behuppantunk a nyitott tetőablakon. Zséda a bejegyzése végén viccesen kérdezte rajongóit:  nektek hogy telt az este ? Úgy tűnik, legyen az bármilyen humoros és nem veszélytelen helyzet, még egy ilyen törékeny küllemű énekesnő is  képes megállni a helyét  ha a helyzet úgy kívánja. ", "site": "https://www.borsonline.hu/cimke/veszely"}
{"title": "Megvan, melyek a legveszélyesebb országok - kapaszkodjon meg, egy szomszédos is van köztük ", "body": "A vezető biztonsági szakemberek által összeszedett lista minden évben elkészül, most előrukkoltak a 2021-es csokorral. \nAz  International SOS  biztonsági szakemberei minden évben összegyűjtik a világ legveszélyesebb országait, az összeállításból pedig egy úgynevezett rizikótérképet készítenek, ami segíthet eligazodni az utazóknak, ugyanis  bemutatják  a legveszélyesebb és a legbiztonságosabb országot is. Persze nem hasraütésszerűen válogatnak, komoly szempontok szerint zajlik az országok biztonsági besorolása. A vizsgálat három oldalról, egészségügyi, közbiztonsági és közútbiztonsági részről folyik, ezeket vetik össze majd a végső besoroláshoz.  Közbiztonsági téren több szempont alapján is mérlegelnek , és egy  öt lépcsős index szerint sorolják be az országokat a jelentéktelen, alacsony, közepes, magas és extrém biztonsági kockázatú helyek közé . Emellett azt is nézik, hogy az országban uralkodó körülmények milyen hatással lehetnek egy beutazó személyes biztonságára, ide értve a terrorkockázatot, polgárháborút, háborút, lázadásokat, a társadalmi erőszakot vagy éppen az erőszakos bűncselekmények számát; míg a  közútbiztonság esetében  alaposan e lemzik az adott ország infrastruktúráját, a biztonségi vagy segélyszolgálatok hálóját, de a természeti katasztrófák lehetőségét is.  Az elemzések alapján arra jutottak, hogy 2021-ben  9 országot fenyeget rendkívüli utazásbiztonsági kockázat:   Afganisztán Közép-Afrikai Köztársaság Irak Líbia Mali Szomália Dél-Szudán Szíria Jemen Míg további 5 ország a  fokozottan, szélsőségesen veszélyes  zónába került:  Kongói Köztársaság Nigéria Ukrajna Pakisztán Egyiptom Természetesen a  legbiztonságosabb országokat  is összeszedték, íme a lista: Andorra Zöld-foki szigetek Dánia Finnország Grönland Izland Kiribati Luxemburg Marshall-szigetek Mikronézia Nauru Norvégia Palau Seychelle-szigetek Szlovénia Svájc Turks és Caicos-szigetek Tuvalu ", "site": "https://www.borsonline.hu/cimke/veszely"}
{"title": "Fekete orrlyukakkal ébredt a fiatal lány, orvos közölte a sokkoló diagnózist ", "body": "Sokak számára eddig ismeretlen veszélyre figyelmeztetett a szakember. \nDöbbenetes videót  osztott meg TikTok-oldalán egy fiatal lány. A felvételen jól hallható, amint elmondja: meggyújtott egy illatgyertyát, majd véletlenül elaludt, mire felébredt, az orrlyukai feketére változtak. A fiatal még az ujját is bedugta az orrába, hogy megmutassa: ott is nyoma marad a feketeségnek.     @lifeofadoctor   Dangers of scented candles  ##doctorsoftiktok   ##candle   ##learnontiktok   ##edutok   â¬ Death By Glamour - Toby Fox     A bizarr képsorokra egy tiktokos orvos is reagált, aki elmondta, mi az oka a furcsa jelenségnek. –  Srácok, most megtanítom nektek, miért lehet veszélyes egy illatgyertya. Amit a képen láttok, az nem más, mint korom. –  Ez akkor keletkezik, ha túl sokáig égetünk egy gyertyát. A dolog akkor válik veszélyessé, ha ez az anyag a tüdőtökbe jut, ahol képes súlyos károkat okozni. Mindig olvasd el a használati útmutatón, meddig égethetsz egyhuzamban egy gyertyát, és soha ne lépd túl ezt az időt!  – magyarázta a szakember. Az ünnepi szezonnal az illatgyertyák is minden eddiginél nagyobb szerepet kaptak az otthoni dekoráció részeként, ezért nagyon fontos azok biztonságos használata. Amennyiben egy-egy terméken nem szerepel az égési időre vonatkozó útmutatás, úgy ügyeljünk rá, hogy 3 óránál tovább soha ne hagyjuk égve illatgyertyáinkat! ", "site": "https://www.borsonline.hu/cimke/veszely"}
{"title": "Újabb veszélyjelzést adott ki a meteorológiai szolgálat: brutális, ami az ország felé közelít ", "body": "Szombaton napközben helyenként hó, majd többfelé ónos eső lehet. Az utóbbi veszélye miatt szombatra első-, vasárnapra másodfokú figyelmeztetést is kiadott az Országos Meteorológiai Szolgálat. A katasztrófavédelem mindenkit arra kér, hogy indulás előtt tájékozódjanak a riasztásokról, útviszonyokról. \nAz MTI-hez eljuttatott veszélyjelzésükben azt írták:  szombaton napközben az északkelet felől beáramló hideg légtömeg hatására az Északi-középhegységben, az Alföld északkeleti részén havazás kezdődik, de átmeneti ónos eső, fagyott eső is eshet. Délután és este északon 3-8 centiméter körüli, lokálisan 10 centimétert is meghaladó hóréteg alakul ki, délután többnyire tapadó hó, estefelé fokozatosan porhó várható. Éjszaka az élénk északi szél az északkeleti megyékben hófúvást okozhat. A csapadékzóna dél felé húzódásával este az Alföldön helyenként gyenge ónos eső előfordulhat. Késő este a Dunántúl északi részén és a főváros környezetében átmeneti ónos eső után gyengébb havazás valószínű, kis mennyiségű (maximum 3 centiméternyi) hóval. Szombatra az ónos eső veszélye miatt Budapestre, Pest, Borsod-Abaúj-Zemplén, Hajdú-Bihar, Heves, Jász-Nagykun-Szolnok, Szabolcs-Szatmár-Bereg, Vas, Veszprém és Zala megyére adtak ki elsőfokú figyelmeztetést. A havazás miatt Borsod-Abaúj-Zemplén, Heves, Nógrád és Szabolcs-Szatmár-Bereg megyében van érvényben ugyancsak elsőfokú figyelmeztetés. Felhívták a figyelmet arra, hogy a vasárnap kora hajnalban a déli országrészben a hőmérséklet fagypont alá csökken, az esőt ónos eső váltja fel. Később a déli megyékben több milliméter, lokálisan (legnagyobb eséllyel a Mecsek északi lejtőin) 5 millimétert meghaladó ónos eső is hullhat. \"Az időjárási helyzetben rejlő nagy bizonytalanság miatt akár piros riasztást is kiadhatnak\"  - jegyezték meg. A vasárnap délután átmenetileg csendesedhet a csapadék majd az esti, éjszakai óráktól újabb csapadékzóna éri el a déli határt. A csapadékzóna fokozatosan észak, északkelet felé haladva több milliméter ónos esőt okozhat a Dél-Dunántúlon és a Dél-Alföldön. Hétfőre virradóan a Dunántúl nyugati felén havazás kezdődik - fejtette ki a meteorológiai szolgálat. Mukics Dániel, az Országos Katasztrófavédelmi Főigazgatóság szóvivője szombaton az MTI-hez eljuttatott közleményében kiemelte:  nem kizárt, hogy harmadfokú, piros riasztás lesz érvényben, s ilyenkor az utak járhatatlanok, a járművek irányíthatatlanná válnak. Ezért azt kéri, hogy indulás előtt mindenki tájékozódjon arról, hogy van-e érvényben meteorológiai riasztás. Azokon a területeken ahol narancs, vagy piros riasztást adtak ki ónos eső miatt, senki ne induljon útnak - szögezte le, hozzátéve: ha valaki bajba jutott autóst, gyalogost lát, hívja a 112-es segélyhívó számot. A szóvivő azt ajánlja: használják a katasztrófavédelem mobiltelefonokra ingyenesen letölthető tájékoztató alkalmazását, a VÉSZ-t, amely ingyenesen letölthető Android, és iOS operációs rendszerű eszközökre. Az érvényben lévő meteorológiai riasztásokról a met.hu címen, az aktuális útviszonyokról pedig az utinform.hu oldalon lehet tájékozódni - írta az OKF szóvivője. ", "site": "https://www.borsonline.hu/cimke/veszely"}
{"title": "Orsós Krisztián: Meghalok, ha nem kapok kemót ", "body": "Életveszély fenyegeti a 21 éves korábbi gólkirály Orsós Krisztiánt, akinek augusztusban amputálták daganatos lábát. Kemoterápiára \r\nkényszerül, amit anyagi problémák nehezítenek. \nLetaglózó hírt közölt az orvosa a Békés megyei Lőkösháza focicsapatának korábbi gólkirályával: áttétveszélyes az a rosszindulatú daganat, ami miatt két hónapja amputálni kellett a lábát. A 2017/18-as fociszezonban elképesztő mennyiségű, 95 gólt szerzett korábbi játékosnál egy átlagosnak tűnő sportsérülés után diagnosztizáltak rá­kot. Azért vetette magát alá az amputálásnak, mert így nagyobbnak tűnt az esélye a gyógyulásra, és így arra, hogy fel tudja nevelni kislányát. Most azonban újra ve­szélybe került az élete. – Az orvosom azt mondta, kemoterápiás kezelésre van szükségem, ha ezt nem kapom meg, biztosan áttétes leszek, és nem lesz hosszú életem – mondta a Borsnak a 21 éves fiatalember, aki októberben kapott műlábat. – Heteken belül megkapom az első kemót, de utána háromhetente Budapestre kell járnom a Békés megyei Elekről, ami 230 kilométer kocsival. Ez nagyon megterhelő anyagilag – tette hozzá kétségbeesetten Orsós. Minden forint segít         Orsós Krisztián életmentő kezelése megterhelő költségekkel jár. A kisgyermekes család megsegítéséhez az alábbi számlaszámra történő utalással lehet hozzájárulni:  11773339-01340677 A tehetséges játékosnak a lába elvesztésekor gyűjtést szerveztek, ám az a pénz hamar elment a gyógyszerekre és az eddigi kezelésekre utazás költségeire. S nem csak ez az egyetlen anyagilag megterhelő probléma.  – A csonk már összeforrt, a mű­láb­bal azonban probléma akadt, csak lábujjhegyen tudok járni a másik lábamon. Új tokot kell csináltatni, ami szintén pénzbe kerül – panaszkodott Krisztián. ", "site": "https://www.borsonline.hu/cimke/veszely"}
{"title": "A budapesti házomlás túlélője: „Akkora volt a robaj, hogy még a föld is beleremegett” ", "body": "A fővárosi épületomlásról újabb részleteket derített ki a Bors, többek között sikerült megszólaltatnunk egy nőt, akinek az autójára zuhant a leomlott törmelék. \n– Az autómat lezúzta az omlás – idézte fel a történteket a Borsnak a láthatóan feldúlt állapotban lévő Evelin, aki a leomlott ház szomszédságában dolgozik fodrászként.  Miután leparkoltam, utána húsz perccel, egy hatalmas csattanásra rohantam ki. Akkora volt a robaj, hogy még a föld is beleremegett,  olyan volt, mint egy katasztrófa filmben. Még a sarokig el tudtam szaladni, de onnan tovább már nem, mert a majdnem ember magasságú por miatt már semmit nem lehetett látni – emlékezett vissza a szörnyű élményre Evelin, aki azt is elárulta, hogy két sérültet is látott a történtek után.  Fotó: Sandor Bankuti - Evelin a telefonján mutatja, hogy mennyi maradt szeretett autójából - Egy szőke hajú nőt és egy idős nénit is láttam, akik megsérültek. Őket azonnal elvitték a mentők.  Utána kutyával kerestek további sérülteket, hátha valaki a romok és a törmelék alákerült,  ha jól láttam négy embert szállítottak el – osztotta meg lapunkkal a szemtanú, aki kifejtette, hogy gépjárműve költségei miatt is aggódik. Hogy az autómat ki fogja kifizetni, azt nem tudom.  Legalább nyolc autó állt egymás mögött, azokat már kiszabadították a romok alól, talán azért, hogy nem ült-e benne valaki, de ott van még egy felismerhetetlenségig kilapított furgon – mondta Evelin. ", "site": "https://www.borsonline.hu/cimke/veszely"}
{"title": "Bármikor megismétlődhet a tomajmonostorai tragédia, ez történik egy autóban hagyott kisgyermekkel ", "body": "Akár tíz perc alatt is bekövetkezhet a tragédia. \nEgy percre se! Ezzel a címmel tett közzé oktatóvideót a rendőrség. Nyakunkon a nyár, a hőség miatt hétfőn kiadták a  harmadfokú riasztást : az országos tisztifőorvos mindenkit arra kér, 11 és 15 óra között senki se tartózkodjon a tűző napon óvintézkedések nélkül. Ilyenkor fokozottan a figyelem középpontjába kerül:  soha, semmilyen körülmények közt ne hagyjunk kisgyermeket zárt autóban  egyetlen percre se! A rendőrség videójában jól látszik, mi történik, mi történhet egy gyermekkel ilyen körülmények közt. Mint írják, 10 perc alatt 10 °C-kal is megnőhet a hőmérséklet egy zárt járművön belül, 38 fok felett pedig megnő a hőguta kialakulásának veszélye, mely végzetes is lehet.   A felvételen szereplő autóban egyébként rövid idő alatt 57 fokig emelkedett a hőmérséklet.  Ez még akkor is megtörténik – hívja fel a figyelmünket a Budapesti Rendőr-főkapitányság –, ha az ablakot résnyire letekerve hagyjuk, biztosítva némi légmozgást. Vigyázzunk hát, hogy sose kelljen ilyen eset miatt riasztani a mentőket! Tragédiát okozott Sajnos a híradásokból pontosan tudjuk, milyen veszélyeket rejt magában, ha egy gyermeket autóban felejtünk.  Tomajmonostorán  júniusban már bekövetkezett a legrosszabb: egy sofőr reggel az  óvodabuszban felejtette  a négyéves Inez Flórát, akinek testére csak hosszú órákkal később, délután találtak rá. Ekkor már eszméletlen volt. Az orvosok napokig küzdöttek az életéért, mindent megtettek, de sajnos így sem tudták megmenteni az életét. Egy orvos a borsnak arról számolt be:  egy felnőtt sem élte volna túl , amit a buszban hagyott négyéves óvodás elszenvedett. ", "site": "https://www.borsonline.hu/cimke/veszely"}
{"title": "Rettenetes hírt közöltek: Ha ilyen sört vett, ne igya meg! ", "body": "Biztonsági figyelmeztetést adott ki a Heineken a 0,25 literes üveges termékeire. \nBiztonsági figyelmeztetést adott ki a Heineken a 0,25 literes, Hollandiában gyártott üvegpalackjai miatt, a figyelmeztetés a Heineken Original kisméretű, csavaros kupakkal ellátott, nem visszaváltható kiszereléseire vonatkozik, amelyek esetében fennáll a veszély, hogy a palackban üvegforgácsok találhatóak - tájékoztatta a Heineken Hungária Sörgyárak Zrt. csütörtökön az MTI-t. A veszély kizárólag az érintett sörök 0,25 literes kiszereléseire vonatkozik, amelyek lejárati dátuma 2022.12.31; 2023.01.08; 2023.01.22; 2023.02.18. és 2023.02.28.  - közölte a vállalat. Az érintett 0,25 literes palackok szupermarketekben, nagykereskedőknél, italboltokban és webáruházakban is kaphatóak voltak Magyarországon is. A Heineken arra kéri a fogyasztókat, hogy ne igyák meg a sört, és az üvegeket vigyék vissza az értékesítési helyre, ahol visszakapják a vásárlás összegét. Az összeg visszatérítéséhez nem szükséges a nyugta bemutatása. A vásárlóknak korlátlan idő áll rendelkezésre a termék visszaváltására. A biztonság és a minőség mindig a legfontosabb prioritások számunkra, ezért nagy rendszerességgel végzünk minőségellenőrzéseket. Sajnálattal tapasztaltuk, hogy az érintett termékek nem feleltek meg a magas minőségi előírásainknak, ezért kezdeményeztük azok visszahívását. Elnézést kérünk az esetlegesen okozott kellemetlenségekért – mondta a közlemény szerint Maarten Koudenburg, a sörfőzde igazgatója. ", "site": "https://www.borsonline.hu/cimke/veszely"}
{"title": "Emberre veszélyes állatot találtak a Balatonban egy strandon ", "body": "Aligártorteknőshöz riasztották Both Zoltán vadállatbefogót. \nEmberre is veszélyes állatot emeltek ki a vízből egy balatoni strandon. Egy horgász aligátorteknőst fogott Keszthelyen, ahová Both Zoltán vadállatbefogót riasztották. Nyár elején egy Balaton parti nyári táborban kérdezték tőlem, hogy kell-e tartani, hogy esetleg a Balatonban aligátorteknőssel találkozhatunk, akkor azt válaszoltam, én 22 év alatt egyszer sem kaptam riasztást ezzel kapcsolatosan. Nos, ha most megkérdeznék ugyanezt, már sajnos igennek válaszolnék  – fogalmazott a vadállatbefogó. Hozzátette,  az aligátorteknőst egy horgász fogta egy keszthelyi strandon még vasárnap.  Elmondása szerint az állat körülbelül 8 kilós volt. Tavaly Parádra riasztották a szakembert, ahol a lakók megdöbbenve tapasztalták, amikor szintén egy aligátorteknőst találtak egy nyaraló kertjében. ", "site": "https://www.borsonline.hu/cimke/veszely"}
{"title": "Megtudtuk, ki köszöntötte fel a kórházban a szülinapos VV Anettet ", "body": "Élete legszomorúbb születésnapját élhette meg július 20-án az egykori Való Világ szereplő. \nEgy kórházi ágyon fekve töltötte 41. születésnapját Béres Anett, aki súlyos sérüléseket szenvedett másfél héttel ezelőtt egy szeánsz után, ahonnan bódult állapotban az erdőbe rohant, órákra eltűnt mialatt több csontját is összetörte.  Anett túl van az életveszélyen, most lábadozik.  A fizikai fájdalmait gyógyszerekkel tartják kordában, a lelki sérülésre viszont nincs medicina, azzal egyedül kell megküzdenie.  A Bors megpróbálta elérni Anett édesanyját, de nem vette fel a telefonját. Információink szerint az édesanya meglátogatta a lányát és felköszöntötte a születésnapján, de egész nap nem tartózkodhatott bent, így a korábbi valóságshow-szereplő a nap nagy részét magányosan töltötte. ", "site": "https://www.borsonline.hu/cimke/veszely"}
{"title": "Medvétől rettegnek Budapest környékén ", "body": "Bár rengetegen kételkednek benne, hogy valóban egy medve bukkant fel Sülysápon, több szakértő is azt állítja az ott talált ürülékről, hogy az valóban a nagyvadé. \nNagyon megosztja a helyieket egy, a Tegyünk Együtt Sülysápért Facebook-csoportban közzétett bejegyzés arról, hogy  medve  garázdálkodik Sülysápon. A történetben egy tyúkól elleni támadás szerepel, bizonyító fotó azonban nem készült a rongálásról, ezért sokan kételkednek a sztoriban. „A lakosok viccelődtek rajta, de a hír igaz” „Pár napja posztot lehetett olvasni egy lakostól, miszerint Sülysáp melegvölgyben medve ürüléket fényképezett le egy nő az udvarán, ahol rongálásokat végzett az állat, valamint házi állatokat vitt el! A lakosok viccelődtek rajta, de sajnos úgy néz ki, a hír igaz. Nem kívánom megnevezni (kérésükre) az informátorokat, akik elmondták, hogy szakemberek, vadászati társaság, vadász, medvegondozó is, (köztük a Veresegyházi Medve otthon is) megerősítették, miután elküldték a nyomról a fotót, hogy ez kétséget kizárólag medvétől származik” – állítja a bejegyzés. Sokaknak az szúr szemet, hogy a bejegyzést nem a hivatalos szervek, vagy a sülysápi önkormányzat tette, hanem egy magánszemély, a sülysápi Facebook csoport adminisztrátora. Másik  sülysápi  Facebook-csoportokban pedig szó sem esik a medvéről. Figyelmeztették a sülysápiakat, hogy medve jár a környéken Fotó: Facebook Nyaralás miatt nincs fotó a támadásról A sok kételkedő között azonban megjelent az a nő is, akinek a tyúkólát megtámadta az állítólagos medve. „Én nyaraltam két hetet, eközben értesültem az első támadásról, amikor is kettétörte az ajtót valami, és elvitt egy pipit. Megkértünk egy barátunkat, hogy jöjjön ide, és állítsa helyre a kárt, csinálja meg az ajtót, hogy a többi pipi biztonságban legyen. Átjött, megerősítette. Majd két nappal később jött az újabb hír, hogy éjjel megint itt járt valami. Mivel az ajtó meg volt erősítve, most a fém tokkal együtt (ami egy sín, mert tolóajtó volt a házon) kapta le az egészet úgy, ahogy van. Egy pipi eltűnt, egy súlyosan megsérült. Hát bocsánat, hogy nem szaladtam haza 1200 kilométerről, hogy kiírjam, lefotózzam, dokumentáljam minden hitetlenkedő és kételkedő ember kedvéért!” - mondta a nő, aki a medveotthon fő állatgondozójától azt a tanácsot kapta, hogy ha medvét látnak, legyenek hangosak, de ne agresszívak, ne közelítsenek hozzá, hanem távolodjanak tőle.   Próbáljunk nagy zajt csapni, ezzel elriaszthatjuk a macikat Fotó: Pixabay   Így védekezzen a medvetámadás ellen A medve alapvetően békés állat, csak nagyon ritkán támad emberre. Amennyiben medvét látunk, ne közelítsünk hozzá, legyen bármilyen korú az állat (a bocsok megközelítése leggyakrabban az anyaállattal való találkozást is magával vonja). Ne tegyünk hirtelen mozdulatot, kerüljük a szemkontaktust és lassan, hátrálva távolodjunk el a helyszínről. Ha olyan területen járunk, ahol medve is előfordulhat, érdemes nappal, társaságban és beszélgetve közlekedni, a zajt a legtöbb esetben elkerülik az állatok. Az erdőben való sátrazáskor az élelmiszereket mindig a tábortól távolabb eső fára függesszük fel, kerüljük az erős illatú élelmiszereket és a maradékot mindig szagmentesen csomagoljuk el. ", "site": "https://www.borsonline.hu/cimke/veszely"}
{"title": "Saját testi épségét veszélyezteti Varga Viktor ", "body": "Így épít magának jurtát az extravagáns énekes magyar címeres kisgatyában, testi épségére mit sem adva.  \nNem mindig követendő példa, ahogyan egy sztár az online térben megnyilvánul. Így van ez most  Varga Viktor  esetében is, aki feltehetőleg saját jurtáját építi, olyan laza öltözetben, hogy azt védőruhának aligha lehetne hívni. Azonban nem ezzel van a legnagyobb baj, hanem azzal, hogy arcát semmivel nem védi, szemeibe bármelyik pillanatban belecsapódhat egy szikra.  Félelmetes már nézni is, mutatjuk, hogyan ne flexeljetek! Nem ez az első eset, hogy a zenész olyan extrém dologba keveredik, hogy az már saját, vagy épp más testi épségét veszélyezteti. Nemrégiben Peruban járt, ahol barátnőjével, Lilivel sodorták veszélyes helyzetbe magukat egy nyomornegyedben, ugyanis mit sem törődve azokkal, akik óvva intették a  Favelláktól, Peru legszegényebb negyedétől , csak sétálgattak és fotózgattak a nem épp turistabarát környéken. Egyszer csak egy rendőrautó befékez és rám kiabál, hogy azonnal rakjam el a telefont, mert agyonlőnek érte – osztotta meg követőivel Viktor az extrém helyzetet.  Ugyancsak Dél-Amerika vad vidékein járva pedig egy ugyanolyan tea-szeánszon vettek részt Lilivel, ami nemrég  VV Anettet juttatta kórházba .   ", "site": "https://www.borsonline.hu/cimke/veszely"}
{"title": "Veszélyben Tóth Andiék kapcsolata? Most Marics Petire vethette ki a hálóját Azahriah szeretője ", "body": "Laura egyértelműen kifejezte, mit gondol a Valmar énekesével kapcsolatban. \nBombaként robbant a hír, miszerint a pletykák igaznak bizonyultak:  Tóth Andi és Marics Peti összejött . Magyarország legújabb álompárjának kapcsolatáról azóta is hangos a sajtó, a fiatalok pedig rendszeresen csepegtetnek kisebb-nagyobb információkat kettejükről.  A felkapott hírről bizonyára  Budai   Laura  is értesült: a lányt a fél ország csak úgy ismeri, mint a rajongó, akivel  Azahriah   egy mobilvécé mellett közösült a szolnoki palacsintafesztiválon . A közösségi médiában azóta “Palacsintagirl” néven elhíresült fiatal egyértelműen a figyelem középpontjában maradt, arról a bizonyos estéről például Lakatos Levente podcastjében is részletesen beszámolt, de közösségi oldalán is folyamatosan tartja a kapcsolatot követőivel. Így történt az a játék is, ami során híres férfiakról kellett eldöntenie Laurának, tetszik-e valamelyikük – mindezt 24 óráig elérhető Instagram-sztorik keretein belül. A válogatásban feltűnt a Stranger Things új évadának két főszereplője is, de  Azahriah  zenésztársa,  Desh , és az X-Faktor győztese,  Alee  is. Amikor pedig a Valmar került terítékre, Laura meglepő választ adott. “Milo a Valmarból” – jött a kérdés az egyik követőtől, mire Laura így felelt:   Akkor inkább már a Marics!   A fiatal lány egyébként egy pár képkockával később is megemlítette két nagyra nyílt szemekkel ellátott hangulatjellel az énekest, ami minden bizonnyal arra utal, hogy Tóth Andi kedvese tetszik neki. ", "site": "https://www.borsonline.hu/cimke/veszely"}
{"title": "Elképesztő, mit rögzítettek a kamerák az M4-esen, kész szerencse, hogy nem történt tragédia ", "body": "Olyat láthatsz ezen a videón, amit máshol garantáltan nem sűrűn. \nTöbb mint 400 forgalomfigyelő kamera van már az ország útjain, ennek hála a Magyar Közútnál olyan dolgok is napvilágot látnak, amikre korábban még nem volt példa. Emiatt a közútkezelő azt is elmondhatja magáról, hogy sok víz lefolyt náluk a Dunán, nem nagyon tudnak nekik a forgalomban résztvevők már meglepetéseket okozni. Arra ugyanakkor nem számítottak, hogy  újabb,  futásban jeleskedő gyalogosokra  lesznek figyelmesek, ezúttal az M4-esen, a Tiszánál. Az Instagramra is posztolt videóban jól látható, hogy két fiatal a vadvédőkerítésen átugorva, majd az autópályára beszaladva rövidíti le az utat, valószínűleg a közeli strand felé. Az is tisztán látszik a felvételen, hogy éppen egy kanyarban tették mindezt, ahol nehezen látható az érkező autósok számára, ha valaki átszalad a pályán. Ráadásul az egyik fiatal  még a forgalommal párhuzamosan is szaladt másodpercekig úgy, hogy már közelített felé a kamion.                 View this post on Instagram                         A post shared by Magyar Közút Nonprofit Zrt. (@magyarkozut) \n   – Később újabb két fiatal a pálya alatti átereszben mászik át. Vélhetőleg Tiszapüspökiből mentek át a szajoli Holt-Tiszára fürdeni... Ugyanezen a helyen volt már kétszer vadvédő háló kivágásunk is. Ezért a veszélyhelyzetre figyelmeztető tájékoztatókat helyeztünk több helyre a szakaszon  – írták a videóhoz, hozzátéve, hogy  bejelentést is tettek  a megfelelő hatósághoz az ügyben, hogy meg tudják előzni a hasonló, rendkívül veszélyes eseteket. ", "site": "https://www.borsonline.hu/cimke/veszely"}
{"title": "Rettegnek a pétfürdői társasház lakót, szétnyíltak a falak – videó ", "body": "Egy éve tart a pétfürdői társasház lakóinak kálváriája, vizesedés miatt szétrepedtek a falak, lassan lakhatatlanná válik az összes lakás. A veszély miatt már a gázórákat is leszerelték, így főzni se tudnak a lakók. A 18 lakásos ingatlanból már szinte mindenki elköltözött, már csak öten maradtak, mert nem tudnak hová menni. \nHatalmas lyukak vannak a falban, omlik a mennyezet és a lakásokon belül több helyiség is használhatatlan.  A lakók kálváriája már több mint egy éve tart, a ház állapota azonban az utóbbi néhány hétben romlott sokat, ami miatt a helyreállítást sem tudják elkezdeni . Ez ráadásul csaknem 100 millió forintba kerülne a becslések szerint, amit nem tudnak kifizetni.  Fotó: TV2 Július végén azt hitték az itt maradtak, robbanás történt, olyan hangot adott a repedő fal. De az idősebbek nem tudnak hova menni, egyikük ráadásul azért költözött ide, hogy közelebb lakjon gyermekéhez.  Eljöttem nagyon nehezen a kertes házból, hogy közelebb legyek a lányomhoz, de most teljesen padlón vagyok, a család is  – mondta a  Tényeknek  Erzsébet.   ", "site": "https://www.borsonline.hu/cimke/veszely"}
{"title": "Jobban alszik, ha lefekvés előtt kereszthuzatot csinál ", "body": "Az ember mentális állapotára és az egész­ségére is hatással van a friss levegő. De vajon hányszor kell szellőztetni a hidegben? \nKönnyen lehet, hogy azért köhög és panaszkodik folyton légúti megbetegedés miatt, mert rosszul szellőztet otthon. Nem kell ahhoz tömegbe menni, hogy elhatalmasodjon az emberen a nyavalya, elég ha túl sokat vagy túl keve­set nyitogatja otthon az ablakot.  – A legideálisabb télen és nyáron is, ha átlagosan az egész lakásban 21 Celsius- fok van. Ez bőven elegendő a szervezet számára. Naponta minimum kétszer, de inkább háromszor szellőztessen egészsége érdekében!  – mondta a Borsnak dr. Bense Tamás családorvos. Szaporodnak a kórokozók A rossz otthoni levegő miatt megjelenhet penész a falon, páralecsapódás de allergiás tünetek is.  Az emberi légzőszervek számára az ideális páratartalom 40-60 százalék.  Az ennél magasabb már káros a szervezetre. Nemcsak a poratkák, hanem a gombák és a baktériumok elszaporodását is eredményezi. Rendkívül magas az asztmás betegek száma az elmúlt években, ami kapcsolatba hozható azzal, hogy egyre több időt töltenek zárt, rosszul szellőző helyiségekben. Legyen az iroda, raktár vagy rosszul szellőztetett otthon. Nem mellesleg a megfelelő koncentrációképesség és mentális frissesség egyik legfontosabb feltétele a megfelelő levegőminőség. Távollét alatt is fontos A szakértők szerint még akkor is meg kell oldani a napi többszöri levegőcserét, ha nincs otthon. – Ha teheti, mindenképpen kérjen meg valakit, hogy a postaláda és a zárak ellenőrzése mellett nyissa kis pár percre az ablakokat! Ha erre nincs lehetősége, akkor amint belép a lakásába, egyből csináljon egy jó nagy kereszthuzatot, csak ezután kezdjen el kipakolni  – tanácsolja a családorvos. Nyitott ablaknál főzze meg az ebédet! Vannak olyan szituációk, amikor elengedhetetlen, hogy ne legyen nyitva az ablak. Ilyenkor nem kell megijedni, nem fog kihűlni a lakás, mivel rövid idő alatt ez szinte teljesen lehetetlen.  De akkor nézzük is meg, hogy mikor kell kitárni a dupla szárnyakat!  - Lefekvés előtt csináljon egy gyors kereszthuzatot, utána sokkal mélyebben tud majd aludni. - Ébredés után is cserélni kell az éjszaka elhasznált levegőt. Pár percig szellőztessen!  - Főzéskor nemcsak a szagok miatt, a rengeteg pára és gőz miatt kell bukó ablak mellett főzni, vagy szagelszívó használata esetén szellőztetni.  - Takarítás után is szükséges a kereszthuzat azért, hogy a tisztítószerek szaga kimenjen a lakásból. ", "site": "https://www.borsonline.hu/cimke/veszely"}
{"title": "Eltűnik a piros alma a globális felmelegedés miatt ", "body": "Ha alma, akkor a többség a pirosat szereti. Azonban már most is észrevehetjük, hogy sokkal kevesebb van belőlük a boltokban, mint sárgából vagy zöldből, ez pedig tartós trendnek tűnik: a felmelegedés rossz hatással van a piros színért felelős fehérjére, és már nem lesz, ami kialakítsa a pirosságot. \nStarking, jonatán, gála, idared  – ha alma, sokaknak ezek a pirosak a kedvencei. A legelső piros almák ősei valahonnan Kazahsztán és Kína hegylábainak környékéről származnak. Ezek a vad gyümölcstípusok ma is teremnek. A lehullott darabok kiváló eleséget nyújtanak az állatoknak, például a medvék előszeretettel csemegéznek belőlük. Az elmúlt ötven évben azonban döbbenetes mértékben, 90 százalékkal kevesebb pi­ros alma termett, és komoly esély van rá, hogy globálisan is eltűnhet a piros színű alma.  A hazai boltokba magyar tájegységek mellett Ausztriából, Szlovéniából, Horvátországból, Olasz­országból vagy Németországból érkeznek az almák, az már most is szemmel látható, hogy a piros almák is inkább sárgásak. Fehérje miatt piros Az angol BBC annak járt utána, hogy mi lehet mindennek az oka. A csatornának egy új-zélandi genetikus, David Chagne magyarázta el, hogy  az alma piros színéért bizonyos fehérje, az úgynevezett MYB10 felelős, ami a gyümölcs héjában található, és rendkívül érzékeny a hőmérsékletre.  Ahhoz, hogy az alma teljes mértékben bepirosodjon, fontos, hogy hűvös legyen a levegő. Mivel azonban a hőmérséklet a Földön egyre inkább növekszik, pár évtized múlva eltűnhet a piros színű alma a polcokról. Ha ugyanis a hőmérséklet 40 Celsius-fok fölé emelkedik, a szóbanforgó fehérje összeomlik, és így nincs, ami kialakítaná a pirosságot. Chagne tudóstársaival a spanyol Pireneusok táján vizsgálódott, és felfedezte, hogy egy rettentően forró július után a piros almák teljesen átalakultak: a színük kifakult, alig-alig volt rajtuk felfedezhető vöröses árnyalat. A hűvösséget szereti Korai persze még temetni a piros almákat. A mesterséges kísérleteknek, nemesítéseknek és beavatkozásoknak köszönhetően minden valószínűség szerint sikerül majd néhány almafajt pirosnak megtartani. Ledó Ferenc, a FruitVeb Zöldség-Gyümölcs Szakmaközi Szervezet elnöke szerint nem kell annyira pánikba esni.  Ahhoz, hogy a piros színért felelős fehérje teljesen eltűnjön a gyümölcsből, az kellene, hogy éjszaka is 40 fok felett legyen a hőmérséklet.  A nyári fajták természetesen érzékenyebbek, a téliekkel kevesebb a baj. Az alma a valódi színét az utolsó három-négy hétben nyeri el. Maga a színvesztés vagy színváltozás szinte minden gyümölcsöt veszélyeztet. Ott van például a paradicsom, ami ná­lunk is sokszor bepirosul, majd a nagy meleg hatására visszasárgul  – mondja a Borsnak. Alig esszük ma már A világon összesen körülbelül kétezer almafajta van. Magyarországon a golden, az idared és a jonagold a legnépszerűbb, Ledó azonban azt tapasztalja: nem becsüljük meg az almát, alig esszük, pedig az egészségügyi hatásai vitathatatlanok. – A rendszerváltás előtt na­gyon ritkák voltak a déli gyümölcsök, nehéz volt hozzájuk jutni. Akkoriban éves szinten harminc kiló almát evett meg egy magyar ember. Mostanra ez a szám sajnos a felére csökkent, pedig olcsón hozzá lehet jutni – véli a szakember.     A cikkhez található jegyzetet itt olvashatja ", "site": "https://www.borsonline.hu/cimke/veszely"}
{"title": "Vasvári Vivien: Majdnem megöltek! ", "body": "Tizenévesen, válogatott síkfutóként támadás érte a szőke luxusfeleséget. Édesapja mentette ki az erőszakoló karmaiból. \nA sztárvilágba a Feleségek luxuskivitelben című reality műsor volt a belépője, de kevesen tudják, hogy a sportéletben már kiskora óta jól ismerik Vasvári Vivien nevét, aki többszörös országos bajnok és magyar válogatott síkfutó volt. Aktív sportolói éveit azonban egy szörnyű eset árnyékolta be, amiről ma is nehezen beszél. Történt ugyanis, hogy egy edzése során rátámadtak, melynek kis híján tragikus vége lett. A na­pokban, a Nyugi! Köztünk ma­rad … című talkshow-ban elevenítette fel Vivi a történetet, amiről aztán lapunknak is mesélt. – Nyíregyházán az erdőben voltak a futó edzéseink, ahol sajnos már nem egy támadás volt akkoriban, és több sportoló is tragikusan végezte. Tizenhat éves koromban engem is ott támadtak meg, ma is borzalmas visszaemlékezni... Egy nagy darab, szőrös, szakállas, akkor középkorú férfi rám vetette magát – emlékezett vissza a Borsnak a csinos édesanya, akinek az volt a szerencséje, hogy édesapja meghallotta a segélykiáltását és azonnal a segítségére sietett. – Ha nincsenek ott édesapámék, bármi lehetett volna, akár meg is ölthetett volna… Láttam már az előző körnél, hogy az esőháznál nézeget, a következőnél pedig már jött is – emlékezett a szörnyű pillanatokra Vivi, aki ma is cipeli a történteket. – Sokáig rossz érzésem volt, főleg amikor ott futottam, ahol történt az egész, de nem kellett szakember, feldolgoztam az esetet. De ez egy olyan dolog, amit az ember igazán sosem tud elfelejteni, és olyan mélyre temetni magában, hogy ne jöjjön elő. Ma is bennem van a félelem, és bár futok, este, egyedül biztos, hogy nem. ", "site": "https://www.borsonline.hu/cimke/veszely"}
{"title": "Veszélyes lehet a bőrére, ha túl sokat szoláriumozik ", "body": "Az már jó ideje tudományos tény, hogy a szolárium használata növelheti a laphámrák kockázatát, ám nemrégiben az is kiderült, hogy mennyire. Igen komolyan, ugyanis a magukat barnítók 83 százalékkal nagyobb eséllyel lettek betegek. \nAz már jó ideje tudományos tény, hogy a szolárium használata növelheti a laphámrák kockázatát, ám nemrégiben az is kiderült, hogy mennyire. Igen komolyan, ugyanis  a magukat barnítók 83 százalékkal nagyobb eséllyel lettek betegek. Egyre gyakoribb A laphámrák az egyik leggyakoribb daganattípus, és előfordulása évről évre folyamatosan nő. Az már eddig is ismert volt, hogy ez a bőrrákfajta összefügg az ultraibolya sugárzással, azonban eddig jóval több hangsúlyt kapott e tekintetben a melanóma és a természetes napfény. Most azonban a laphámrák és a szoláriumhasználat összefüggései kerültek előtérbe. A JAMA Dermatology című orvosi szaklapban megjelent publikációból kiderült, hogy a szolizás sűrűsége, rendszeressége vagy az egyszeri időtartamok hossza mennyire befolyásolja a bőrdaganat kialakulását. Az eredmények lesújtóak. 15 évet vizsgáltak Norvég, angol és ausztrál kutatók több mint 159 ezer nő adatait elemezték. A vizsgálati szempontok között nem csak az egészségi mutatók szerepeltek, a dohányzásra, a hajszínre, a szeplők meglétére, a természetes bőrszínre és a leégések számára is rákérdeztek. Ezen kívül azt is részletesen elemezték, a résztvevők mikor és mennyit szoláriumoztak kamaszkoruk óta. A választható válaszok a „soha”-tól a „több, mint hetente egyszer”-ig terjedtek. A válaszadók életét átlagosan 15 évig követték még, ezalatt pedig a résztvevő 159 ezer nő közül 597-nél alakult ki laphámrák. Amikor összehasonlították azon nők adatait, akik a legtöbbet szoliztak azokéval, akik sosem tették ezt, a laphámrák kialakulásának relatív kockázatát 83 százalékkal találták nagyobbnak. A tanulmányból az is kiderült, hogy nem az egyszeri időtartam a meghatározó, hanem a szoláriumban töltött időszak mintegy összeadódva növeli a rizikót. A kutatás csakis nőket vizsgált, bár igaz, hogy a szakértők azt nem tudták utánkövetni, hogy az egyes szoláriumok ultraibolya sugárzása mennyire volt intenzív. Mi is az a laphámrák? A laphámrák – spinalioma – jellemzően éppen a sugárzásnak erősebben kitett testtájakon mutatkozik meg, elsősorban a középkorúaknál, idősebbeknél, akik az évek során összességében már sok időt töltöttek napon, és ahogyan az új kutatásokból kitűnik, a szoláriumban – hívja fel a figyelmet dr. Rózsa Annamária, az Anyajegyszűrő Központ bőrgyógyásza. Ez a daganattípus a bőr hámsejtjeiből kiinduló rosszindulatú folyamat, amelynek lényege, hogy a hámsejtek olyan burjánzásba kezdenek, melynek során egy szemmel látható, kezdetben ártalmatlan képződmény, majd egy nem gyógyuló seb jön létre, ami esetleg érzékeny, vérzik és viszket is, ugyanakkor nem minden esetben. ", "site": "https://www.borsonline.hu/cimke/veszely"}
{"title": "Végveszélybe került a Notre-Dame? ", "body": "\nA párizsi Notre-Dame elöljárója, Patrick Chauvet az AP hírügynökségnek azt nyilatkozta, hogy a gótikus templom mindaddig nem lesz biztonságban, amíg nem sikerül eltávolítani róla az április 15-i tűzvész előtt felállított, a katasztrófában megrongálódott állványzatot, mivel az veszélyt jelent a katedrális megmaradt, az épület stabilitása szempontjából kulcsfontosságú boltíveire. – Most talán azt mondhatjuk, hogy 50 százalék esély van a megmentésre, és ugyanennyi esélye van annak is, hogy az állványzat rádől a három boltívre – mondta Chauvet. Emmanuel Macron elnök 2024-re ígérte a franciáknak a Notre-Dame újjáépítését, a francia forradalom óta idén első ízben fordult elő, hogy nem tartottak karácsonyi misét a székesegyházban. ", "site": "https://www.borsonline.hu/cimke/veszely"}
{"title": "Veszélyben a magyar mák ", "body": "\nEgy-két év múlva már nagyrészt külföldi mákkal leszünk kénytelenek majd készíteni a karácsonyi bejglit, ha nem történik valami a mák magyarországi helyzetével kapcsolatban – kongatta meg a vészharangot a Magyar Mezőgazdaság az Agrárminisztérium és a Nemzeti Ag­rárgazdasági Kamara szervezte konferenciáról szóló beszámolójában. Hazánkban évről évre zsugorodik a mák vetésterülete: a 2016-os 4600 hektárról tavalyra 3272-re csökkent. Jó hír azonban, hogy 2021-től bővülhet a máktermelésre fordított forráskeret. Enélkül 5–15 éven belül az egész ágazat megszűnhet. ", "site": "https://www.borsonline.hu/cimke/veszely"}
{"title": "Majdnem belehalt a forgatásba az állatmentő O’Grady ", "body": "Paul O’Grady szenvedélyes tévés és állatmentő épp Indiában forgatott, amikor megpiszkálta egy kóbor kutya gennyes sebét. Nem kellett volna… \nGyerekként nyulakat, hörcsögöket, tengerimalacokat, egereket, vadászgörényt és patkányokat tartott otthon, ami miatt még az anyukája is furcsának tartotta, és máig nem nőtte ki az állatok iránti feltétlen rajongását. A 64 éves brit televíziós-humorista már 2012 óta forgat a Battersea Kutya- és Macskamentő Központban. A lelkes állatmentő sorozatát – aki az egyik évben egymillió adagnyi ételt adományozott különböző állatmenhelyeknek – a Viasat Nature adja itthon. A szenvedélye azonban nem csak elismerést hozott számára, életveszélybe is sodorta, ugyanis majdnem belehalt egy indiai forgatásba. Az alapötlet az volt, hogy O’Grady két kóbor kutyát követ több részen keresztül Delhi utcáin, akiket kézből etet. A televíziós annyira megszerette az állatokat, hogy az egyikükön másképp is segíteni akart: patkányharapta sebéből kézzel ka­parta ki a férgeket. A baj ezután következett, ugyanis vagy a szájához, vagy a szemébe nyúlt utána, mindenesetre a fertőzés bekerült a szervezetébe. Erősen hányt és teljesen kiszáradt, mire kórházba került, már nem tudott magáról, és félő volt, hogy a veséje is leáll. A kórházi ágyán is azt hajtogatta, vissza kell mennie dolgozni.  – Amikor az ember állatokkal dolgozik, nem lehet finnyás. Az én hibámból kaptam el a be­tegséget, a kutyák nem tehetnek róla  – mondta utólag az esetről.     ", "site": "https://www.borsonline.hu/cimke/veszely"}
{"title": "Rettenetes: kimászott az erkélyen, majd a keskeny párkányon szaladgált egy kétéves – videó ", "body": "\nVérfagyasztó pillanatokat vett videóra egy tenerifei asszony, aki egy két év körüli kislányt pillantott meg a szemközti ház párkányán. A gyermek átmászott az ötödik emeleti lakásuk erkélyének korlátján, majd a keskeny párkányon szaladgált fel és alá. A hátborzongató esemény szerencsére nem végződött tragédiával, és a gyermek visszament a lakásba ott, ahol kijött. Mint kiderült, a kislány édesanyja épp zuhanyzott, amikor a kétéves kimászott az erkélyről. A szomszéd a videót feltöltötte a Facebookra, ami azóta hatalmas port kavart a közösségi oldalakon. A gyermek anyját is értesítették a történtekről, ám ő nem nyilatkozott az ügyben. Azt nem tudni, hogy indult-e rendőrségi vizsgálat az anya ellen gyermekveszélyeztetés miatt. ( via ) ", "site": "https://www.borsonline.hu/cimke/veszely"}
{"title": "Palik Laci a családját választotta a halál helyett - interjú ", "body": "Az Exatlon műsorvezetője sok végzetes balesetet látott a Dakaron, de csak harmadik gyermeke, Vince születésekor döntötte el végleg: családja érdekében felhagy a veszélyes autóversenyzéssel. \nMi az, ami nagyon tetszik és mi az, amit egyáltalán nem tud megszokni Dominikán? A múlt évem egy jó részét, az ideit meg eddig Dominikán töltöttem. Amit a legjobban szeretek, talán nem meglepetés, az az időjárás. A másik pedig a domini­kaiak kedvessége. Talán a jó időtől is, de itt elképesztően jó hangulatúak az embe­rek. Nem gazdag az ország, sokan szegénységben élnek, de ez nem befolyásolja a hangulatukat. És hát visszatérve ide, nem egy, nem két ismerőssel, mondhatni, baráttal találkoztam, ami szintén nagyon jó érzés volt. Negatív része nincs is a dolognak? Nincs. Imádom a munkámat, szeretem azt, amit csinálok, kitűnő emberekkel, nagyon jó kollégákkal vagyok körülvéve, és itt lehetőségünk van az elmélyült alkotómunkára. Az akklimatizáció sem okozott gondot? Évtizedek óta egy hol itt, hol ott vagyok életmódot folytatok, és éppen ezért soha nem élem meg sokknak, amikor földrészt, klímát váltok. Az igazság az, hogy van egy trükköm, és ez a napi sport. Három éve benne vagyok egy magam által kijelölt emberkísérletben, aminek én vagyok a főszereplője, ami nem más, mint hogy nem telhet el úgy 24 óra, hogy valamit ne sportoljak. Ezt három éve képes vagyok tartani, akkor is, ha dolgozom, akkor is, ha tengerentúlra repülök, ez csak elhatározás kérdése. És mindig minden ilyen helyzetben rájövök arra, hogy ez számomra életmentő tud lenni. Hogyan telik egy napja Dominikán? Felkelek, elmegyek futni, összepakolok arra a napra és utána felkerekedek és a kollégáimmal együtt megérkezünk az adott napi versenypályához. A versenyzők lefutják a versenyt, amit leforgatunk és ezt követően jönnek a megbeszélé­seink, a napi tapasztalatokat és az ezt követő nap feladatait rakjuk össze. Minden egyes kérdésre próbálunk választ adni előre, ami felvetődhet. Ezek után gyors vacsora és gyors alvás következik, mert aztán nagyon hamar jön a másnap reggel. Néha akad egy pihenőnapunk, de nem esik jól. Ez picit olyan, mint a vizsgaidőszak vége, amikor az utolsó vizsgát is behúzza az ember, akkor fura a másnap reggel, hogy nem kell újabb száz oldalakat olvasni, nincs vizsgastressz. Itt szerintem mi mindannyian így vagyunk a pihenőnapokkal is. Ugyanis dolgozni jöttünk és nem nyaralni, ezért aztán ez a ritmus hozzá tartozik ahhoz a feladathoz, amit vállaltunk. Hatalmas szerelem volt a Dakar az életében. Miért hagyta abba az autóversenyzést? Valóban egy hatalmas szerelmem volt az autóversenyzés. De eljött az a gyönyörű kor, konkrétan ötvenéves korom tájékán, amikor ösztönösen feltettem magamnak a kérdést, hogy meddig lehet ezt még eredményesen csinálni. Eredménytelenül nem szerettem volna, ez volt az egyik része. A másik része, hogy akkortájt született meg a harmadik gyermekem, Vince kisfiam. Azt éreztem, hogy van három gyerekem és azt a három gyereket fel kell nevelni, el kell kísérni. Imádom, amit csinálok, imádok autóversenyezni, imádok hétről hétre különböző versenysorozatokban küzdeni, rohanni körbe a világon. De elkezdtem azon is gondolkodni, amin előtte soha, hogy mi történik, ha nagyon összetöröm magam. Az autóversenyzéssel ugyanis vele jár, hogy az ember néha elesik. Korábban soha nem fordult meg a fejemben ez a gondolat, és hogy emiatt elvegyem a gázról a lábam. Amikor ez először megjelent a fejemben, azt nem tudtam eldönteni, hogy ez lassítani fog-e. Ha egy autóversenyzőt valami lassít, az már rossz, akkor kell abbahagyni. Döntöttem, hála istennek, és akkor tudtam lelépni erről a színpadról, amikor úgy éreztem, hatékony vagyok. Nem volt könnyű, mert három évig sóvárogtam, fájdalommal teli arccal, titkon néztem a versenysorozatok eredményeit, és lejátszottam a fejemben, hogy mi lenne, ha ott lennék. Ma is követem a Dakar rali eseményeit, de már tompult a hiányérzet. Viszont és ez kapcsolódik az Exatlonhoz: az Exatlon egy nem várt része lett az életemnek. Sok barátom kérdezett a műsorról, s nekik is mondtam, hogy ez nagyon váratlanul feljött a második helyre a Dakar mögé, de már az is lehet, hogy döntetlenre állnak.  A Dakar elég veszélyes, emberáldozatokkal is jár. Ezt ott hogyan élte meg?  Az autósport veszélyes, ezt minden versenyző tudja, mérlegeli a kockázatot és döntést hoz, hogy csinálja vagy nem. Viszont, ha döntött, onnantól egy valami biztos, nem szabad hagyni, hogy megosztódjon a figyelem. A Dakar extrán veszélyes, sajnos sok versenytársamnak a tragédiáját kellett végignéznem a sok év alatt. Rendkívül megrázó este a táborban ott állni és egyperces néma gyásszal emlékezni arra, aki reggel még velünk volt. Viszont az ember megtanulja, mert meg kell tanulnia, hogy másnap, amikor a pályára odaér és ott áll a rajtnál, akkor semmi más ne számítson, csak a következő mozdulat. Abban a pillanatban, ha az ember hagyja beszűrődni a külső körülményeket, akkor nagy a veszélye annak, hogy holnap este ő érte fognak vigyázzba állni a táborban. Tehát ezt mindannyian megtanuljuk ebben a folyamatban, aki nem tudja kizárni, annak nem szabad folytatni. Mert, ha ez benne marad az emberben a következő nap, az elképesztő veszélyeket rejt nemcsak ránézve, hanem a versenytársak­ra is.  Az Exatlon nem olyan extrém, mint a Dakar, de azért kihívásokat tartogat. Mit tanított önnek? A Dakar és az Exatlon között van egy nagyon fontos hasonlóság, mindkettő sorozatterhelés, mindkettő maratoni versenysorozat. Ebből a szempontból a lelkülete, a belvilága nagyon hasonlít ennek a két dolognak egymáshoz. Egy idő után látván a napi harcukat, küzdelmüket az atlétáknak, akik az Exatlonban versenyeznek, először tisztelni kezdtem őket, mert tudom, min mennek keresztül. Tudom, hogy fáj egy idő után minden, tudom, hogy fáj a vereség, tudom, milyen nehéz győzelmi helyzetből kikapni, és hogy milyen nehéz felkapaszkodni és újra nyerni. Ezek a harcosok ezt napról napra képesek megcsinálni. Tehát furcsa módon a tisztelet jelenik meg, aztán a tisztelet elkezd átfordulni. Az első versenysorozatnál kezdtem el érezni, hogy külön-külön és együtt én az összes versenyzőt megszerettem, és mindegyiküket magamhoz ölelném és bátorítanám. Mondom ezt dacára annak, hogy én mindig középen maradok úgymond, mert ez a feladatom, hisz a verseny a legfontosabb, ezt a szabályt semmi sem írhatja felül: Nyerjen a jobb! Tarol az Exatlon Január 1-jén startolt az Exatlon Hungary vadonatúj évada, amely az erős indulást követően a 18–49-es korcsoportot vizsgálva nyeri saját idősávját, ezzel átlagosan az elmúlt hétköznapokon megveri az RTL Klub kosztümös sorozatát, a Bátrak földjét. ", "site": "https://www.borsonline.hu/cimke/veszely"}
{"title": "Hadas Kriszta halála: a frontok miatt sok most a hirtelen rosszullét ", "body": "Hidegfront és melegfront váltja egymást folyamatosan. Az elmúlt napokban nem csak Hadas Kriszta lett rosszul, többen ájultan estek össze nyilvános helyeken. \nA Bors elsők között számolt be  Hadas Kriszta  magyar újságíró, szerkesztő, riporter, egyetemi oktató tragikus halálhíréről 2024. október 31-én csütörtökön délután.  Hadas Kriszta szívrohamot kapott , a kiérkező mentősök sokáig küzdöttek érte, de sajnos már nem tudták megmenteni az életét.  De nem csak ő esett ájultan össze: az elmúlt napokban két alkalommal is riasztottak mentőt egy gyorsétterembe, ahol szintén összeesett két vásárló.  A hét közepén még tapasztalható  anticiklon  több káros jelenséget is hozott magával, melyek a lehűléssel, a  légköri folyamatok  alakulásával és a  frontokkal  együtt a te egészségedre is hatással lehetnek. Hadas Kriszta 53 éves korában elhunyt Fotó: BORS / FEJER BALINT A magasban már megindult a hideg levegő beáramlása, ami miatt az arra érzékenyek már hidegfront jellegű tüneteket tapasztalhattak - hívta fel a figyelmet  dr. Pintér Ferenc  meteogyógyász, a Meteo Klinika igazgatója az október 29-30. környékén észlelhető jelenségek kapcsán. A  szakember  szerint az utóbbi napok egyre ködösebb, párásabb, szennyezettebb levegője sem segít. Nem is beszélve arról, hogy mennyi probléma adódik a  fokozott terhelések és a frontok  miatt. A fiatalok esetében is kialakulhatnak negatív hatások. Bár a következő napokban a hőmérséklet viszonylag magas, a negatív folyamatok erősödnek. A hétvégén pedig erős hidegfront betörése várható - jelezte előre a  meteogyógyász  október 29-én kedden. Ezek szerint már akkor megfigyelhető volt, hogy az időjárás változásaira érzékenyek szervezete plusz terhelésnek van kitéve. Az  egészségügyi állapot romlása , az immunrendszer gyengülése, a fertőzések kialakulása, a mentális állapot romlása, néhány olyan tényező, melyek ilyenkor jellemzők lehetnek. A  szív- és érrendszeri megbetegedések , a  vérnyomás ingadozások  és rossz közérzet pedig akár több napon át is tapasztalható. Egyre brutálisabb frontokkal kell megküzdeni - Az anticiklon összeomlása után más frontális helyzet alakul ki. A markáns hidegfront képében érkező változás nemcsak a talajmenti, hanem a 2 méteren mért fagyokat is előre vetíti az ország több pontján  - mondta el a hétvégi időjárás kapcsán  dr. Pintér Ferenc . A  hideg levegő beáramlása  pedig az erősen  frontérzékenyek  számára már a kezdetektől érzékelhető, holott még viszonylag sok napsütésben lehet részük. Erősödtek a légzőszervi és a keringési rendszerhez köthető problémák, aminek ezek a változások az okai. Gyakrabban alakul ki nehéz légzés, ilyenkor szívpanaszok is gyakrabban jelentkeznek és ehhez kapcsolódóan gyakoribbak a szorongásos panaszok és a mellkasi diszkomfort érzet - hangsúlyozta a  szakember , aki szerint ilyenkor jobban oda kell figyelnünk magunkra és egymásra. Ami pedig a mostani, ünnepi hétvégét illeti, az elvonuló  markáns hidegfront  után előbb egy  melegfront , majd egy  újabb hidegfront  növeli a terhelő tényezőket. A szervezet ugyanis nem tud kellő időben reagálni ezekre a gyors és egyesével is megterhelő változásokra. Ebben az időszakban olyan terhelő tényezőkre és azok hullámzására kell számítani, mely minden ember szervezetére hatással lesz - tette hozzá a  meteogyógyász . A héten kialakuló frontok az egészséged is veszélyeztetik (Képünk illusztráció) Fotó: Pixabay Egy ország gyászolja most Hadas Krisztát Az országszerte kedvelt televíziós október 31-én, csütörtökön délután  szívrohamot kapott , amit nem élt túl, így 53 éves korában elhunyt. A Magyar Televízió, a TV2, az RTL Klub és az ATV munkatársa is volt. Nevéhez fűződik az Igazi vészhelyzetben, illetve a Gyerekkórház című dokumentumfilm-sorozat. Hadas Kriszta  munkáját számos elismeréssel jutalmazták. 2001-ben a Magyar Orvosi Kamara – Szakmai Díját vehette át, 2002-ben és 2003-ban Az év szerkesztő-riportere, egy évre rá Az év médiaszemélyisége elismerésben részesült. Két éve, 2022-ben a Prima Primissima Közönségdíjasa lett.   ", "site": "https://www.borsonline.hu/cimke/veszely"}
{"title": "Most adtak ki rendkívüli közleményt: rovarirtó kerülhetett ebbe a Tescós termékbe, nehogy megedd! ", "body": "A Nébih egy fotót is megosztott a termékről.  \nRovarirtószer  lehetséges jelenléte miatt fehérbabot hívott vissza a forgalomból a Tesco-Global Zrt.  - közölte a Nemzeti Élelmiszerlánc-biztonsági Hivatal (Nébih) kedden az MTI-vel. Fotó: borsonline A visszahívás az 500 grammos kiszerelésű, Tesco fehérbab elnevezésű, 2025. szeptember 26-i minőségmegőrzési idejű termékre vonatkozik.   A  Nébih  kéri a vásárlókat, hogy a terméket ne fogyasszák el.  Az érintett árucikk bármelyik  Tesco  üzletbe visszavihető, árát blokk nélkül is visszatérítik. Ha te is vettél ilyet, nehogy megedd! Fotó: Nébih     ", "site": "https://www.borsonline.hu/cimke/veszely"}
{"title": "Figyelmeztet a szakértő: ezt nem szabad tenni fogmosás közben ", "body": " Jobb, ha erről mihamarabb leszoksz.  Fogorvos leplezte le, mivel követjük el a legnagyobb hibát fogápolás során. \nEgy szakértő megosztotta, hogyan lehet megakadályozni, hogy a szájvíz elszínezze a fogakat, és mikor a legjobb gargalizálni, mivel kiderült, hogy  a közhiedelemmel ellentétben  fogmosáskor  nem szabad szájvizet használni. Ezt mindenképpen kerüld fogmosáskor Fotó: Unsplash.com   Caitlin Miller  fogápolási szakértő elmagyarázta, hogy a szájvíznek általában alacsonyabb a fluoridkoncentrációja, mint a fogkrémnek.  Így valószínűleg felhígítja a szájban lévő fluoridkoncentrációt, ha közvetlenül fogmosás után szájvizet használsz . A szájvizet a fogmosást követően legalább 30 percig szabad alkalmazni, mivel az kiöblítheti a fogkrémből visszamaradt jótékony fluoridot. A nap bármely másik pontján történő használata sokkal előnyösebb – fejtette ki a szakember. Hasonlóképpen, legalább 30 percet kell várni, mielőtt bármilyen klórhexidint tartalmazó szájöblítőt használnálsz, mivel Caitlin Miller szerint ez foltosodást okozhat a fogakban. − A legjobb, ha este ezt használod utoljára, mivel általában nyolc óra telik el, amikor újra eszel vagy iszol –  tanácsolta a szakértő, aki hozzátette, hogy nem kell teljesen óvakodni a szájvíztől, mivel annak rengeteg előnye van. Az antiszeptikus szájvízzel való öblítés segíthet megtisztítani az érintett területet és csökkentheti az ínygyulladást. Az ínyproblémákra alkalmas szájvíz használata a bölcsességfoggal kapcsolatos problémákkal küzdők számára is előnyös. A szájvíz segíthet csökkenteni a káros baktériumok felhalmozódását, amelyek károsíthatják a fogakat és az ínyt, és egész nap frissíti a leheletet. Caitlin Miller hozzátette: ha véletlenül olyan helyzetbe kerülsz, hogy nem tudsz fogat mosni, akkor jól jöhet, ha van nálad szájvíz, amely ugyanúgy segít elpusztítani a lepedékeket, mint a fogmosás – írja a  Mirror .   ", "site": "https://www.borsonline.hu/cimke/veszely"}
{"title": "„Késsel és fegyverrel fenyegetőzött” – kommandósok szálltak meg egy óbudai társasházat, rettegnek az ott lakók ", "body": "A lakók évek óta rettegnek egy mentális problémákkal küzdő asszonytól egy óbudai panelben, ám most végleg betelt náluk a pohár. Volt már, hogy kommandósok lepték el társasházat, amikor a nő késsel, illetve fegyverrel felszerelkezve életveszélyesen fenyegette a többieket. \nHosszú évek óta  komoly problémával néznek szembe egy óbudai társasház lakói, ugyanis a lakóközösség egyik tagja rettegésben tartja őket . A középkorú nő gyakran  a lépcsőházban megbújva vár, mit sem sejtő áldozataira , majd váratlanul rájuk támad. Egy ott élő édesapa Attila azért kereste meg lapunkat, mert  legutóbb 14 éves lányát érte inzultus .  Leila az incidens óta retteg egyedül közlekedni a lépcsőházban.  Az aggódó édesapától azt is megtudtuk félelmük egyáltalán nem alaptalan, ugyanis  már több alkalommal a bűnügyi bevetés (kommandó) kapcsolta le az asszonyt, aki  fegyverrel és késsel  fenyegette az ott lakókat. Már többször intézkedett az óbudai társasházban a rendőrség (kommandó) a nővel szemben Fotó: olvasói Késekkel a táskájában a lépcsőházban ólálkodik az a nő, aki ellen most fellázadt egy óbudai társasház lakóközössége.  Az asszony  ámokfutása  évek óta tart, ám a lakóközösségnek most végleg elfogyott a türelme. Évek óta fennálló probléma, hogy egy mentálisan zavart nő a lépcsőházban megbújva vadászik az itt élőkre. Van, hogy az agressziója csak verbális, de több alkalommal előfordult, hogy itt lakókat életveszélyesen megfenyegetett  – magyarázza lapunknak Attila, aki  azért állt ki a nyilvánosság elé, mert legutóbb kamasz lányába kötött bele a középkorú nő . A 14 éves Leila  csak a lélekjelenlétének köszönheti, hogy megúszta a nővel való találkozást , ugyanis az  támadólag indult meg felé . Attila félti a családját a nőtől, akire már a kommandó is többször lecsapott Fotó: olvasói A lányom épp edzésről jött haza, ez a nő pedig egy oszlop mögött megbújva várta és meg is szólította. A lányom illendően válaszolt, ám a nő fenyegetőzni kezdett és támadó fellépéssel megindult felé  – részletezi Attila, aki szerint Leila annak köszönheti testi épségét, hogy fürge, így  azonnal be tudott pattanni a liftbe, amivel elmenekült . Attila belegondolni sem mer mi történhetett volna, ha elkapja a lányát, ugyanis mára már köztudott, hogy  a veszélyes nő  késsel  a táskájában jár-kel . Az édesapa azért is nyugtalan, mert Ausztriában dolgozik masszőrként, ahonnan csak hétvégékre látogat haza. Így  esélye sincs arra, hogy megvédje családját egy esetleges újabb inzultus során. A középkorú nő, akire több esetben a kommandó is lecsapott, rendezett külsejű Fotó: olvasói Kivonult a kommandó Attila szerint a rendőrség már több esetben intézkedett a középkorú nővel szemben, ugyanis előfordult már az is, hogy  életveszélyt okozó eszközökkel halálosan megfenyegette a lakóközösség tagjait . Előfordult már, hogy késsel és fegyverrel a kezében fenyegetőzött. Tavaly egy családot szólított meg, majd a szemük láttára megtöltött egy fegyvert  – emlékezik vissza Attila, aki azt is elárulja, ekkor  a bűnügyi bevetés egysége is kivonult és rátörték az ajtót . Az is előfordult már, hogy az ámokfutó nő késsel való fenyegetőzés után elbarikádozta magát, így  a tűzoltók segítették a rajtaütést emelőkosaras daruval . Bő egy hete megint késsel fenyegetett meg egy férfit, így tudtommal jelenleg is eljárás folyik ellene  – magyarázta lapunknak Attila, aki a közösség többi tagjával együtt leginkább a lakóházban élő gyerekek biztonságáért aggódik, illetve attól tartanak, az egész lakóházra nézve kezd majd veszélyes akcióba. Attila szerint  többször előfordult már, hogy tüzet gyújtott a ház előtt, így joggal retteg a lakóközösség, hiszen a nő tettei teljesen kiszámíthatatlanok . Az oszlopok mögött megbújva várja védtelen áldozatait Fotó: olvasói Fellázadt ellene a közösség Az asszonyról egyébként az is kiderült, hogy egyedül él, ugyanis mentális problémái miatt  elvették tőle a gyerekeit, a párja pedig elhagyta . A nő egyébként rendezett külsejű, nem látszik, hogy veszélyes lenne. Szerintem az nem normális, hogy a szülőknek kísérgetniük kell a kamasz gyerekeiket a lépcsőházban. Tarthatatlan az az állapot, hogy mindannyian rettegésben élünk  – zárta lapunknak Attila, aki  megoldást vár a lakóközösség problémájára . Természetesen lapunk a Budapesti Rendőr-főkapitányságot is megkereste, akik az esettel kapcsolatban a következőt közölték: \"A rendőrök 2024. október 15-én 17 óra 20 perc körül bejelentés alapján mentek ki egy Budapest III. kerület, Szőlő utcai társasházhoz, ahol egy középkorú nő egy férfival szóváltásba keveredett. A rendőrök a helyszínen megállapították, hogy a felek között dulakodás is kialakult, melynek során a férfit a nő egy alkalommal megrúgta és megkarmolta, valamint egy bicskával fenyegette, de azzal sérülést nem okozott. A dulakodás során a férfi könnyű sérüléseket szenvedett.  A rendőrök a nőt előállították a BRFK III. Kerületi Rendőrkapitányságra és felfegyverkezve elkövetett garázdaság bűntett gyanúja miatt gyanúsítottként hallgatták ki.\"   ", "site": "https://www.borsonline.hu/cimke/veszely"}
{"title": "Ne edd meg ezt a népszerű nasit! Súlyos betegséget okoz! ", "body": "Fontos figyelmeztetést adott ki a Nébih. \nSzalmonella  lehetséges jelenléte miatt  az Auchan Magyarország Kft. is visszahívott extrudált bio kölesgolyót a forgalomból - közölte a Nemzeti Élelmiszerlánc-biztonsági Hivatal (Nébih) szombaton az MTI-vel. A hivatal emlékeztet arra, hogy szerdán már hasonló bejelentést tett a Kifli.hu Shop Kft., majd csütörtökön a Biopont Kft. is.  A visszahívás mindhárom cég esetében a 75 grammos, sajtos-hagymás ízesítésű, 2025. január 22-i, február 27-i és március 17-i minőségmegőrzési idejű extrudált bio kölesgolyóra vonatkozik. A Nébih kéri a vásárlókat, hogy ne fogyasszák el a terméket. A Biopont Kft. pénteken a 75 grammos sajtos-hagymás bio cirok-golyót is visszavonta a forgalomból, szintén szalmonella lehetséges jelenléte miatt. Az intézkedés a 2025. június 16-i minőségmegőrzési idejű termékekre vonatkozik. A  hatóság honlapján  ismerteti, hogy a szalmonellózis, a szalmonella baktériumok által okozott fertőző megbetegedés. Ezek a baktériumok leggyakrabban élelmiszerrel, ritkábban vízzel vagy piszkos kéz közvetítésével kerülnek a szervezetbe.  Jellemző tünetei a hasmenés, hányás, magas láz, de enyhébb esetben csak hőemelkedés, levertség tapasztalható, vagy a fertőzés tünetmentes is lehet . A szalmonella baktériumokat az alapos sütés-főzés elpusztítja. A megbetegedés a kisgyermekekre, idősekre, legyengült szervezetűekre különösen veszélyes lehet.   ", "site": "https://www.borsonline.hu/cimke/veszely"}
{"title": "Figyelmeztetnek a szakértők: ez az új randitrend árt az egészségnek ", "body": "Legalábbis a mentális részre biztosan... \nSok ember azt állítja, hogy ő tudja a tökéletes randitanácsokat, és szereti úgy beállítani a dolgot, mintha ez a  világ legegyszerűbb dolga  lenne. Pedig ez közel sincs így, különösen a mai világban... Ez a randitrend árt a mentális egészségnek / Fotó: Pixabay (Illusztráció) Akár a rossz döntések, akár a balszerencse miatt, a randizás vad világa minden, csak nem egyszerű. De úgy tűnik, hogy van az új társkereséshez egy kapcsolódó kifejezés, amit az emberek talán tudtukon kívül csinálják is.  Ami nem más, mint a „körhinta”, ám ez egy kis magyarázatra szorul, mert egyáltalán semmi köze sincs a vidámparkban lévő játékszerhez. A trend a társkereső szakértők szerint a szinglik körében fokozza a szorongást, és vigyázni kell rá, függetlenül attól, hogy a közösségi médián, a társkereső alkalmazásokon vagy a való életben ismerkedsz az emberekkel.  A kifejezés azt a jelenséget írja le, amikor az egyedülállók az üzengetések véget nem érő körforgásában találják magukat, ami fokozza az első randevú miatti idegességet, egészen addig, amíg végre szemtől szemben találkoznak. A  FindingTheOne.com  új társkereső alkalmazás kutatása, amely a valós találkozásokra összpontosít, megállapította, hogy a randizók 77 százaléka annál szorongóbbnak érzi magát, minél tovább tartanak a beszélgetések, mielőtt először találkoznának egymással a való életben. És bevallhatjuk, mindannyian lehet, hogy egy kicsit bűnösök vagyunk ebben; inkább a telefonunk kényelméből próbálunk többet megtudni a másikról, mint személyesen, túlságosan felépítjük a dolgot, vagy rossz benyomást szerzünk a másikról a találkozó előtt, végső soron pedig a kudarcra készítjük fel magunkat. Minél tovább maradnak az üzenetküldő „körhintán”, annál ijesztőbbé válik a személyes találkozó gondolata, és ez felesleges szorongást szül. A hamarabb történő találkozás kevesebb nehézséget és szorongást jelent. Így láthatod, hogy van-e valódi kapcsolat, ahol minden eldől - idézi  Sylvia Linzalone  szavait a  Unilad .   ", "site": "https://www.borsonline.hu/cimke/veszely"}
{"title": "3 csillagjegy, akire veszély leselkedik az év hátralévő részében ", "body": " Új lehetőségeket, új karrierutat hoz az ősz.  Jobb, ha vigyázol! Ha a következő három csillagjegy közé tartozol, nem lesz fenékig tejfel 2024 vége. \nEgészen elképesztő, de lassan 2024. végéhez közeledünk: beléptünk az utolsó negyedévbe, így lassan ideje lesz felkészülnünk a következő év kihívásaira. Azonban az idei is tartogat még meglepetéseket –  jókat  és kevésbé jókat egyaránt. Most ez utóbbiról lesz szó,  három csillagjegy  ugyanis  kihívásokkal néz szembe  az októbertől december végéig tartó időszakban. Talán már tapasztaltad is az első jeleket! Vajon mely csillagjegyekre várnak kihívások az év hátralévő részében? Fotó: New Africa / Shutterstock Csillagjegyek, akiknek veszélyt hoz az év vége Ikrek Az Ikrek elsősorban kapcsolati és kommunikációs téren érezhetnek zavarokat: eluralkodik rajtuk az elégedetlenség és a bizonytalanság. Mind a magánélet, mind a karrier terén jelenlévő kapcsolatokban azt tapasztalhatják a jegy szülöttei, hogy noha eddig oly gördülékenyen ment minden beszélgetés, minden megbeszélés, minden eszmeváltás, most azonban mintha félreértelmezések és félreértések nehezítenének meg mindent. Ebben az időszakban a legjobb módszer a lehető legegyértelműbbnek, legnyíltabbnak és legőszintébbnek lenni! Szűz A rendszerető Szűz azt érzi, mintha 2024. végére valahogy kicsúszna az irányítás a kezei közül, és mintha semmi sem úgy alakulna, ahogy azt ő szeretné. Mind a magánéletedben, mind a szakmádban azt tapasztalhatod, most egy terv sem akar úgy alakulni, ahogy annak kellene, ez pedig rettenetesen zavar. Ráadásul kiderül, hogy jobban kell foglalkoznod az egészségeddel is, mint eddig tetted. Itt az ideje a tökéletesség helyett a rugalmasságra fókuszálnod! Vízöntő A Vízöntő 2024 utolsó hónapjaiban egyszerre találja magát szembe belső konfliktusokkal és külső kihívásokkal. Ráadásul épp azok a tervek futnak vakvágányra, amik kreatív szemléletet, előremutató gondolkodásmódot igényelnek - azaz épp az erősséged tűnik úgy, mintha cserben hagyna. Hogy mit tanácsolunk? Légy türelmes! Van, hogy egy-egy ötletnek, egy-egy terv megvalósulásának idő kell. ", "site": "https://www.borsonline.hu/cimke/veszely"}
{"title": "\"Nem hittünk a szemünknek. Zokogtunk!\" – Bernadett a testvérével ment volna az utolsó pillanatban lemondott Taylor Swift koncertre ", "body": "Bernadett Taylor Swift jegyekkel a zsebében számolta vissza a napokat a bécsi koncertig, majd szerda este pillanatok alatt szertefoszlott az álma, amikor terrorveszélyre hivatkozva lemondták az énekesnő bécsi koncertjeit. A lány örül, hogy húgával együtt biztonságban van, ám borzasztó csalódott, hogy a 10 éve dédelgetett álom továbbra is álom marad. \nLemondták  Taylor Swift  amerikai énekesnő bécsi koncertjeit, miután augusztus 7-én őrizetbe vettek két személyt, akik  merényletet terveztek  az énekesnő bécsi koncertjein.  A magyar rajongók borzasztóan csalódottak, ugyanis az énekesnő pályafutása során még sosem lépett fel ilyen közel hazánkhoz.   Bernadett 10 éve várta a  koncertet , amire a jegyeket vőlegényétől kapta ajándékba, amikor megszerezte a pszichológia mesterdiplomáját. Bernadett 10 éve erre a koncertre készül Fotó: olvasói Épp felértünk Budapestre Nyíregyházáról, ahonnan mentünk volna tovább Bécsbe, amikor láttuk a lesújtó hírt a húgommal. Nem hittünk a szemünknek. Zokogtunk!  — meséli lapunknak Bernadett, aki a testvérével utazott volna Bécsbe, hogy közösen bulizhassanak kedvencük koncertjén.  A 26 éves fiatal nő lemondásokkal teli éveket tudhat maga mögött. Az egyetem mellett Bernadett és húga beteg édesanyjukat és édesapjukat felváltva gondozza , így ez a közösen átélt élmény borzasztóan fontos lett volna számukra. 400 napja ketyeg a visszaszámláló a telefonomon. Minden nap egyre közelebb kerültünk hozzá, aztán az utolsó pillanatban szertefoszlott az álmunk  — meséli zokogva Bernadett, aki  több mint 150 barátság karkötőt készített a koncertre , hogy a hagyományoknak megfelelően különböző nemzetek rajongóival cserélgethessen. Rengeteget dolgozott, hogy karkötőket cserélgethessen kedvenc énekesnője koncertjén Fotó: olvasói Bár Bernadett jelenleg vigasztalhatatlan, hálával van tele a szíve, hogy idehaza biztonságban lehetnek. Bele sem merek gondolni, mi lett volna, ha megrendezik és történik valami. Vagy, ha mi hamarabb kiutazunk, ahogy terveztük. Izgulok a rajongókért, de remélem ők is biztonságban lesznek  — zárja Bernadett, aki bízik benne, hogy kárpótolják majd a  csalódott rajongókat .  Bernadett még aznap éjszaka akcióba lendült, és megszervezett egy bánatűző swiftie találkozót, hiszen ezt idehaza teljes biztonságban megtehetik.   ", "site": "https://www.borsonline.hu/cimke/veszely"}
{"title": "Perceken belül nyakunkba zuhan a jégesős vihar - riadót fújt a Katasztrófavédelem ", "body": "Veszély van! \nA HungaroMet zivatar veszélye miatt másodfokú (narancs) riasztást adott ki Bács-Kiskun vármegye, Baranya vármegye, Tolna vármegye területére. Az érintett területeken: Veszély! Hevesebb zivatarok kialakulására lehet számítani. A villámlások mellett kockázatot jelent a zivatarokat kísérő szél, jégeső is - írja a  Katasztrófavédelem . ", "site": "https://www.borsonline.hu/cimke/veszely"}
{"title": "Gyilkos kór jelent meg Magyarországon: Rusvai Miklós szerint ezek az emberek vannak elsősorban veszélyben ", "body": "Az Egészségügyi Világszervezet közlése szerint Európa több országában, köztük Magyarországon is megjelent a papagájláz, ami akár halállal is végződhet. Az egzotikus madárról elnevezett kórokozót hazánkban leginkább a galambok és a baromfik terjeszthetik. \nAz Egészségügyi Világszervezet közleménye szerint  Európa-szerte felütötte a fejét az emberekre is veszélyes papagájláz . A psittacosis néven is ismert  bakteriális fertőzés   csak idén 5 ember életét követelte . Lapunk Dr. Rusvai Miklós virológust kérdezte a rejtélyes betegséggel kapcsolatban. A szárnyasok terjesztik a kórt Fotó: Martin Mecnarowski A fertőzést  egy a Chlamydia családba tartozó  baktérium okozza , amely nem csak szárnyasokban jelenhet meg,  emlősöket, így az embereket is megtámadhatja . Dr. Rusvai Miklós virológus szerint ez a  baktérium  által okozott betegség évek óta jelen van Európában, ám eddig hazánkban még nem okozott  komoly problémát . Ez egy régóta ismert kórokozó, ami cseppfertőzéssel terjed  — kezd bele a papagájláz ismertetésébe Dr. Rusvai Miklós, aki szerint  idehaza leginkább a városi galambok és a díszmadarak terjeszthetik , ám extrém esetben megjelenhet emlősökben is. Dr. Rusvai Miklós szerint az idősekre lehet veszélyes a betegség Fotó: Mirkó István / Magyar Nemzet Leginkább azok vannak kitéve a fertőzésnek, akik madarakkal foglalkoznak, de érdemes azoknak is vigyázni, akik mostanában kezdenek bele egy padlás nagytakarításába  — hívja fel a figyelmet a szakember, aki arról is beszámolt lapunknak, hogy  korábban kéményseprők kezdték terjeszteni a fertőzést, ugyanis a kémény seprése közben állati tetemekkel, madártollakkal és szárnyasok  ürülékével szennyezett levegőt lélegeztek be. Dr. Rusvai Miklós szerint a  kórokozó által terjesztett betegség  mortalitása igen alacsony, ám  az idősebb generáció tagjaira, és a legyengült immunrendszerrel rendelkező emberek számára extrém esetben valóban halálos fenyegetést is jelenthet . A betegek ilyenkor a tüdőgyulladás súlyos következményeibe halnak bele, de okozhat ízületi gyulladást is, a fiatalok körében pedig termékenységi problémákat idézhet elő  — fejti ki Rusvai, aki azt is hozzáteszi, a kórokozó által előidézett betegséget  ugyan antibiotikummal lehet kezelni, ám a szervezet nem minden esetben reagál rá, így nehéz gyógyítani . Súlyos tüdőgyulladást, de akár termékenységi gondokat is előidézhet a kórokozó Fotó: KATERYNA KON/SCIENCE PHOTO LIBRARY / Getty Images  A szakember szerint a koronavírus járvány ideje alatt jól megtanult  higiéniai alapelvek betartása mellett kicsi az esélye, hogy egy átlagember találkozik a kórokozóval, így továbbra is ennek fontosságára hívja fel a figyelmet . Ám azok, akik valóban szárnyas állatokkal érintett területen, vagy közvetlenül is madarakkal foglalkoznak,  most még jobban figyeljenek oda a higiéniai előírásokra , ugyanis a szakember szerint  a kórokozó a jelenlegi körülmények között sokáig képes életben maradni . Azt gondolom, hogy a 21. században ez a betegség nem jelent nagy kockázatot  — mondja Rusvai Miklós.   ", "site": "https://www.borsonline.hu/cimke/veszely"}
{"title": "Ételmérgezést okozhat a magyarok egyik kedvenc kajája, ha te is így készíted! ", "body": "Az airfryer egyre népszerűbb, de vannak bizonyos ételek, amelyeket nem szabad a gépbe tenni! \nEgy élelmiszer-szakértő felhívta az emberek figyelmét egy sokakat érintő  veszélyre . Az  airfryer  egyre népszerűbb háztartási elektromos készülék, aminek számos előnye van: percek alatt elkészíti az ételt és egészségesebb megoldás, mivel nem kell olajat önteni az étel elkészítéséhez. Az  energiatakarékos  eszköz által azonban veszélyeknek is ki vagyunk téve. Az airfryer egyre népszerűbb, de vannak bizonyos ételek, amelyeket nem szabad a gépbe tenni! Fotó: Pexels Vannak bizonyos ételek, amelyeket nem szabad a gépbe tenni! Brenda Peralta  dietetikus elmagyarázta, hogy a szalonna egy rendkívül zsíros étel, és ha forrólevegős sütőben készítjük el, az súlyos problémákat okozhat.  Ez egy zsíros étel, és amikor légsütőben sütik, a zsír lecsepeghet, és füstöt vagy fröccsenést okozhat. Ráadásul, ha a szalonna nem megfelelően készül el benne, akkor fennáll az ételmérgezés kockázata is - fogalmazott a szakértő. Fontos az is, hogy  aki airfryert használt, az a lehető leggyakrabban mossa el a sütőt , hogy elkerülje az élelmiszer-szennyeződés kockázatát - írja a  Mirror .     ", "site": "https://www.borsonline.hu/cimke/veszely"}
{"title": "Figyelmeztetést kapott minden Android telefonos ", "body": "Egyes applikációk úgy megbújnak a telefonon, hogy azt is elfelejtjük, valaha letöltöttük azokat. \nHa neked is androidos  telefonod  van, érdemes azonnal ellenőrizned, a  Dr.Web  biztonsági szakértői ugyanis egy tucat népszerű alkalmazást találtak, amelyek erősen  megfertőzik a telefonokat és bosszantó szponzorált tartalmakkal bombázzák a képernyőt.  Az egyik ilyen alkalmazás a  Super Skibydi Killer,  amit több mint egymillióan töltöttek le, míg egy másikat, az  Agent Shootert  körülbelül 500 ezren.   Más alkalmazások pedig egyenesen megbújnak a telefonon, a felhasználók gyakran el is felejtik, hogy valaha telepítették azokat. Egyes applikációk úgy megbújnak a telefonon, hogy azt is elfelejtjük, valaha letöltöttük azokat Fotó: Pexels A bosszantó, úgynevezett reklámprogramos átverés mellett egyes alkalmazásokról azt is megállapították, hogy veszélyes oldalakra irányítják a felhasználókat. Az összes ilyen applikáció elérhető volt a Google Play Áruházban, bár azóta mindegyiket letiltotta a cég. Ez azonban csak azt jelenti, hogy már nem lehet letölteni azokat, de mindenkinek, aki már telepítette, meg kell győződnie arról, hogy a  készülékről  is törölve vannak-e, hogy megőrizzük eszközeink  biztonságát  - írja a  Mirror . A Dr. Webb ezekre az alkalmazásra adott ki figyelmeztetést: Super Skibydi Killer Agent Shooter Rainbow Stretch Rubber Punch 3D Eternal Maze Jungle Jewels Stellar Secrets Fire Fruits Cowboy's Frontier Enchanted Elixir Love Emoji Messenger Beauty Wallpaper HD         ", "site": "https://www.borsonline.hu/cimke/veszely"}
{"title": "Utcai zaklatás áldozata volt Demcsák Zsuzsa – hazáig kellett menekülnie ", "body": "Demcsák Zsuzsának volt, hogy hazáig kellett szaladnia egy ismeretlen férfi elől. \r\n\r\n \nKomoly és érzékeny témát érintett szerda este Demcsák Zsuzsa a  Bréking  című műsorban: a saját tapasztalatait osztotta meg az  utcai zaklatással kapcsolatban.                    A bejegyzÃ©s megtekintÃ©se az Instagramon                         DemcsaÌk Zsuzsa (@zsdemcsak) Ã¡ltal megosztott bejegyzÃ©s forrnak az indulatok A téma aktualitását az adta, hogy napok óta, Anglia szerte forrnak az indulatok egy fiatal nő tragikus halála miatt. A 33 éves Sarah Everard március 3-án, este fél 10-kor egyedül tartott hazafelé, amikor  rejtélyes körülmények között eltűnt . A holttestét egy héttel később találták meg a kutatócsapatok, a nyomozás pedig sokkoló eredményt hozott: egy rendőrt gyanúsítottak meg a gyilkossággal. Az ügy érthetően felkavarta az embereket, országos kérdéssé vált, hogy mennyire biztonságosak – különösen sötétedés után – a brit nyilvános terek a nők számára.  Demcsák Zsuzsa a saját bőrén érezte, milyen veszélyes a helyzet  A Bréking műsorvezetőnője a felvezetésben a személyes élményeiről mesélt:  – Nekem is többször kellett szaladnom hazafele, és fényes nappal, mondjuk az még Angyalföldön volt  – mondta Zsuzsa, aki megrendülten folytatta: – A lányom is hallott erről a történetről, ezzel jött haza. Látta, hogy milyen zaklatásoknak vannak kitéve iskolában, rendőr által az ő korabeli lányok. Erről nekünk  egy egész estét kellett átbeszélni hogy mennyire kell neki félnie , hogy mennyire engedem őt, hogy mitől kell tartania, mik azok a jelek? Ez egy létező probléma, Angliában minden ötödik nőt ér molesztálás az utcákon a legfrissebb felmérések szerint – számolt be a szomorú részletekről Demcsák.  ", "site": "https://www.borsonline.hu/cimke/veszely"}
{"title": "Ezek a legveszélyesebb csillagjegyek, vigyázz velük! ", "body": "Mindenkinek vannak rossz tulajdonságai, ugyanakkor jók is. Egyes csillagjegyeket azonban érdemes olykor inkább elkerülni. \nSzámos olyan cikk született már, amelyek az FBI által nyilvántartott sorozatgyilkosokat tanulmányozzák. Ezek alapján kiderült, hogy a Rák csillagjegy szülöttei a legveszélyesebbek. Ugyanakkor a sorozatgyilkosok statisztikáiból kiderül, hogy közel 500 gyilkosból a Rák szülöttei vannak a legkevesebben. Most azt az öt csillagjegyet mutatjuk meg, akik horoszkópjuk szerinti személyiségjegyeik alapján a legveszélyesebbek. 1. Bak (december 22. - január 19.) Ezért veszélyes : Mindenre kiterjedő, gondatlan természetű bűnöző A Baknak minden tulajdonsága megvan ahhoz, hogy bármilyen bűncselekményt elkövessen – legyen az zsebelés vagy gyilkosság. 2. Oroszlán (július 23. - augusztus 23.) Ezért veszélyes : Elmebeteg, fokozottan indulatos Az elmebeteg Oroszlán képes bármilyen bűncselekményt elkövetni, hogy hírnevet szerezhessen magának. 3. Skorpió (október 23. - november 21.) Ezért veszélyes : Féltékeny, agresszív és szadista A féltékeny és agresszív Skorpió rendkívül veszélyes lehet, ha a körülmények nem megfelelőek. Szadisztikus természete arra készteti, hogy manipuláljon másokat, és még ha nem is önmaga követi el a bűncselekményt, ő irányítja azt. Az orgyilkosok általában Skorpiók. 4. Nyilas (november 22. - december 21.) Ezért veszélyes : Rendkívül erős személyiség, ügyes tolvaj A Nyilas nem ont vért, csak akkor, ha élete veszélyben van, akkor azonban bedurvul. Ismerten jó tolvaj, a hírhedt bűnözők listáján toronymagasan vezet a csillagjegy. 5. Vízöntő (január 21. - február 18.) Ezért veszélyes : Manipulatív, bosszúálló Általában jó magaviseletű, a Vízöntő a legügyesebb bosszúálló. Karizmatikus vezetői képességének köszönhetően nagyszerű manipulátorrá és hackerré válhat. ( via ) ", "site": "https://www.borsonline.hu/cimke/veszely"}
{"title": "Továbbra is rettegésben tartják az utasokat a drogosok a budapesti buszokon ", "body": "Megerősítik a 9-es és a 151-es buszokon a Fővárosi Közterület-felügyelet járőrszolgálatát – ígérte a Borson keresztül a BKK. Egy riportunkban arról számoltunk be, hogy az érintett járatokat a kőbányai szakaszokon szinte elözönlik az agresszív drogosok, emiatt pedig az idősek és a kismamák sem érzik magukat teljes biztonságban. Most annak jártunk utána, hogy javult-e a helyzet. \nHangoskodnak, lopnak és rabolnak a drogosok a budapesti 9-es és 151-es buszokat elözönlő drogosok a kőbányai szakaszokon. A Bors néhány hete számolt be a problémáról, mire a BKK ígéretet tett arra, hogy a jövőben érezhetően több közterület-felügyelő végez majd a járműveken közbiztonsági járőrözést. A Bors kíváncsi volt rá, javult-e a helyzet.  Munkatársaink a fedélzeten történetesen nem találkoztak járőrökkel , és az általunk megkérdezett utasok sem tapasztaltak különösebb javulást. A 9-es busz fedélzetén több idős emberrel beszélgettünk. István szerint manapság már szinte bátorságra van szükség, ha valaki a tömegközlekedést szeretné igénybe venni. Nem vagyok gazdag ember, tőlem alig tudnak valamit elvenni,  de ami a zsebemben van, ahhoz ragaszkodom. Bevallom, nem vetem meg az olcsó borokat, de kábítószerhez sosem nyúlnék. Nem akarok teljesen kifordulni magamból. A napjaim nagy részét a buszon töltöm, de közterest mostanában nem láttam  – magyarázta lapunknak a férfi, akihez egy utastársa is csatlakozott. –  Kifejezetten utálom a drogosokat, mert kiszámíthatatlanok.  Könnyű felismerni, hogy valaki szer hatása alatt áll, mert nagyon nincs képben, megy, mint a világtalan és kötekszik. Engem is jónéhányszor megtámadtak már, előfordult, hogy megpróbáltak kirabolni. Itt, Kőbányán is előfordult már, hogy valakit 500 forintjáért gyilkoltak meg. Én jobban jártam, engem egy 200 forintot óráért vertek meg, de nem hagytam, hogy elvigyék –  mondta a Borsnak Makula Gyula. A kőbányai végállomáson inkognitóban több kerületi közterület-felügyelővel is szóba elegyedtünk. Mint megtudtuk, ők nem szállhatnak fel a járművekre, csak a fővárosi kollégáik, ám így sincs idejük unatkozni. – Főleg reggel és este adnak sok munkát a kábítószer-felhasználók. Mi már a viselkedésük alapján megállapítjuk, hogy mit fogyasztottak. Sajnos  errefelé a legolcsóbb, és egyben a legdurvább dizájnerdrogok a jellemzőek , hiszen a hajléktalanok vagy a szegényebb fiatalok csak azokat tudják megvásárolni. Persze Kőbányának vannak előkelőbb részei is, de az ott élők inkább minőségibb cuccokat tolnak –  magyarázta egyikük, és hozzátette: a bedrogozott emberek azért veszélyesek, mert egyik pillanatról a másikra változhat a kedélyállapotuk, és a békésnek tűnő illetők hirtelen őrjöngő fenevadakká válnak. Sok mindent a buszvezetők sem tehetnek a drogosokkal szemben. Egyikük elárulta: ha csak bealszanak az ülésen, leszállítja őket, de olyan is előfordul, hogy kénytelen rendőrt hívni az agresszív ifjakra. ", "site": "https://www.borsonline.hu/cimke/veszely"}
{"title": "Már tényleg csak ez hiányzott: a koronavírusos betegek egyharmada visszakerül a kórházba ", "body": "Kutatás bizonyítja, hogy a koronavírusból felépült betegek egyharmada négy hónapon belül újra kórházba kerül, minden nyolcadik pedig meghal ugyan ebben az időszakban. \nEgy brit tanulmány szerint a koronavírusból felépülő betegek nagy része négy hónapon belül újra kórházba kerül valamilyen szervkárosodás miatt, s egy részük bele is hal ezekbe. A londoni Univerity College, a Leicesteri Egyetem és a Nemzeti Statisztikai Hivatal kutatói 48 ezer kórházból hazaengedett COVID-beteg adatlapjait egy általános lakossági kontrollcsoportéval. Ezek az adatlapok tartalmazták a kezelt betegek újabb kórházi kezeléseit, elhalálozásuk arányát és a légzőszervi, szív-, vese-, máj- és anyagcserebetegségek, köztük a  cukorbetegség súlyosságát  - ismertette az MTI. Az adatok igen lesújtók az elemzésbe bevont 47 780 betegből 14 060-an szorultak újabb kórházi kezelésre mintegy 140 napon belül, és 5875 meghalt ugyanezen időszakban. A kutatók arra a következtetésre jutottak, hogy  a Covid-19 miatt kórházban kezelteknél magasabb lehet a szervkárosodás aránya  a kontrollcsoporthoz képest. – A kockázat növekedése nem korlátozódik az idősekre, és nem egyforma az etnikumokat illetően. A diagnózis, a kezelés és a  poszt-Covid-szindróma  megelőzése integrált és nem szervi vagy betegségspecifikus megközelítést igényel, és sürgős kutatások szükségesek a kockázati tényezők feltárására. Eredményeink azt jelzik, hogy a Covid–19 hosszú távú terhe jelentős lehet a kórházakra és az egészségügyi rendszerre  – írták a  British Medical Journal  című orvostudományi folyóiratban megjelent tanulmányban. MTI ", "site": "https://www.borsonline.hu/cimke/veszely"}
{"title": "Durva támadásokat kap Bereczki Zoltán az autóbalesete miatt, nem hagyta szó nélkül ", "body": "Először szólal meg a színész a négyes karambollal kapcsolatban. Azt mondja, az internet népe nekiesett, hogy felelőtlen alak, amiért veszélybe sodorta a terhes párját.  \nMint arról a  Bors elsőként beszámolt , Bereczki Zoltán súlyos autóbalesetet szenvedett pénteken kora délután, az M7-es autópályán. A színész kedvesével, Bata Éva színésznővel és a kislányával, Zorkával a Balatonra tartott, amikor a  rácsúszásos baleset történt . Szerencséjükre mindenki karcolás nélkül megúszta az ütközéssorozatot, Bata Évát a helyszínről mégis mentőhelikopter szállította kórházba.                   View this post on Instagram                         A post shared by Bereczki ZoltaÌn (@bereczkizoltan) Ennek a balesetnek az elszenvedője vagyok, nem az okozója, minden híresztelés ellenére. Hátulról találtak el, ahogy megálltunk egy közlekedési helyzetben. Nyilván az illető megijedt, fékezett egyet, a következő már nagyobbat fékezett, és megállt a sor. Előttem is megállt egy autó, én is megálltam, a mögöttem lévő azonban, vagy  nem figyelt, vagy gyorsan jött, belénk szállt , és beletolt az előttünk lévő autóba. Ezután megjött még egy autó, és az is belerongyolt a kocsisorba. Így lett négyes karambol  – mondta a LifeTV Ébredj velünk! műsorvezetőjeként élő adásban Bereczki. A színész a karambol után – talán nem meglepő – hideget-meleget kapott az interneten.  – Mit száguldozok, most majd tanulok, hogy képzelem, hogy egy terhes nővel ilyen gyorsan megyek...ilyeneket írtak. De mivel húsz éve vagyok a rivaldafényben, ehhez már hozzá vagyok szokva.  Nem idegesítem rajta magam, örülök, hogy ennyivel megúsztuk. ", "site": "https://www.borsonline.hu/cimke/veszely"}
{"title": "Újra megjelent a torokgyík ", "body": "A kötelező védőoltással szinte eltűnt, most mégis visszatérni látszik a torokgyík. Az antibiotikumokra rezisztens törzsek világszintű fenyegetést jelenthetnek. \nA valaha rettegett, rengeteg gyermekéletet kioltó torokgyík vagy diftéria a kötelező DiPerTe (diftéria-pertusszisz-tetanusz) védőoltásnak köszönhetően a könnyen megelőzhető betegségek közé került világszerte – írja az  Origo . AZONBAN A BETEGSÉGET OKOZÓ CORYNEBACTERIUM DIPHTHERIAE BAKTÉRIUM EGYRE TÖBB ANTIBIOTIKUM-OSZTÁLLYAL SZEMBEN VÁLIK REZISZTENSSÉ, ÉS A JÖVŐBEN KICSÚSZHAT AZ OLTÁS ELLENŐRZÉSE ALÓL IS – figyelmeztetnek brit és indiai kutatók. A Cambridge-i Egyetem tudósai által vezetett kutatócsoport rámutat: a COVID-19-járvány miatt bekövetkezett késések a diftériaoltás beadásában, illetve a fertőzések számának növekedése együttesen azt a kockázatot hordozza magában, hogy a torokgyík újból világszintű fenyegetéssé növi ki magát. A NATURE COMMUNICATIONS SZAKFOLYÓIRATBAN MOST MEGJELENT KÖZLEMÉNY BRIT ÉS INDIAI SZERZŐGÁRDÁJA A GENOMIKA ESZKÖZEIVEL TÉRKÉPEZTE FEL A C. DIPHTHERIAE TERJEDÉSÉT ÉS ÚJ VÁLTOZATAINAK MEGJELENÉSÉT INDIÁBAN, AHOL 2018-BAN A JELENTETT ESETEK TÖBB MINT FELE TÖRTÉNT. Összesen 61 betegből izolálták a baktériumot, és ezek genomját összevetették 441 nyilvánosan elérhető genommal. Az elemzés révén a kutatók fel tudták vázolni a C. diphtheriae filogenetikai fáját: egyfajta családfát, amely megmutatja, milyen rokonságban állnak egymással a különböző helyekről származó izolátumok, s ezzel fényt derít a betegség terjedésének útvonalaira. Ugyanezen genomikai elemzés segítségével felmérték a baktériumokban található, az antibiotikumok ellen védettséget nyújtó antimikrobiális rezisztencia-(AMR-) géneket, illetve a toxint kódoló génben tapasztalható változatosságot. Az Ázsiából és Európából izolált publikus genomok összehasonlítása kontinenseken átívelő rokonsági csoportokat tárt fel. Ez arra mutat, hogy a C. diphtheriae feltehetőleg több mint egy évszázada megvetette a lábát az emberi populációkban. ", "site": "https://www.borsonline.hu/cimke/veszely"}
{"title": "Exatlon – Drámai fotók! Súlyos sérülést szenvedtek a Bajnokok sztárjai ", "body": "Lendületben vannak a pirosak, a triplatétes nap győzelme után a végjátékban is fölényes győzelmet aratnak. Somhegyi Krisztiánék mindent megtesznek, hogy ne bajnok párbaj legyen, talán pont ez a nagy akarás okozza, hogy ketten is megsérülnek a csapatból. \nAmikor  súlyos sérülése miatt Szabó Franciskának  idő előtt véget ért az a játéka, megkérte Somhegyi Krisztiánt, hogy vegye át csapatkapitány szerepét. A műugró bajnok  hallgatott mentorára és az elmúlt hetek tragikus szereplése után kiosztotta csapattársait. Kifakadása utat talált a bajnok szívekbe, ami a teljesítményükön is meglátszik. Űzik, bíztatják egymást, még a  gipszelt kezű Kocsis Lilkó  is torka szakadtából üvölt a pálya szélén, hogy ezzel ösztönözze csapattársait. Ég is a tűz mindenkiben, fantasztikus győzelmet arattak a létfontosságú triplatétes napon, és a végjátékot is könnyedén nyerik. De boldogságukat beárnyékolja, hogy  Somhegyi Krisztián  és Virág András is megsérül az akadálypályán. Kérdés, hogy nem a túlzott akarás okozta-e a sérülésüket. Úgy gondolom, hogy azok közé tartozom, akik tudatosan mennek a pályán, a sérülést azonban sosem lehet maximálisan kizárni – mondta a Borsnak Krisztián. – Úgy álltam a rajthoz, ahogy mindig, nem voltam feszült vagy görcsös, csak próbáltam hinni magamban. Sajnos ebben a versenyben ilyen helyzetek előfordulnak. A hüvelykujjam alsó részét megütöttem, éreztem, hogy ez egy nagyobb ütés volt… Próbáltam a pálya hátralevő részén is a futamra koncentrálni, de a kör végén már nagyon fájt.  Tudtam, hogy komolyabb baj történt, mint egy egyszerű zúzódás.  Egy versenyző fejében pedig ilyenkor rögtön megfordul az a gondolat, hogy a sérülés akár negatívan is befolyásolhatja a további szereplést, de jobb ilyenkor a pozitív gondolatokat erősíteni. Bízom benne, hogy minél hamarabb visszaállhatok és segíthetem a csapatot – tette hozzá. A karate bajnoknak a bokája sérült meg futás közben, de így is behúzta a pontot. – Ez csak egy szerencsétlen lépés volt fejtette ki András. Az volt az előnyöm, hogy annyira dolgozott még bennem az adrenalin, hogy be tudtam húzni még egy győztes futamot. Nem hiszem, hogy emiatt veszélyben lennék.  Voltak már ettől nagyobb sérüléseim is, és csináltam már végig európai versenyt úgy, hogy részleges bokaszalag szakadásom volt. Kicsi pihenés vár rám, de én már akár most újra futnék. ", "site": "https://www.borsonline.hu/cimke/veszely"}
{"title": "Még az aszpirin is veszélyesebb a sokat támadott AstraZeneca vakcinánál ", "body": "Az a vakcina a jó, amit már beadtak. Szakértők szerint pedig a gyógyításban mindennek megvannak a kockázatai. \nAz elmúlt hetekben világszerte témát szolgáltatott a sajtónak és az átlagembereknek is az Oxford Egyetem és AstraZeneca által fejlesztett koronavírus-vakcina, miután kiderült, hogy a készítmény nagyon ritka esetekben vérrögképződést okozhat, amely trombózishoz vezethet. Az Európai Gyógyszerügynökség (EMA) vizsgálata után kijelentette, lehet összefüggés a vakcina és a trombózisos esetek között és a vérrögképződés veszélyét mint a vakcina nagyon ritka mellékhatásait fel kell tüntetni a készítmény dobozain.  A híreket olvasva sokan Magyarországon is a vérrögképződés kockázatától tartva utasítják el ezt a koronavírus elleni vakcinát.  Pedig Nagy-Britanniában március 24-ig 18 millió embert oltottak be az AstraZeneca vakcinával, és 30 esetben tapasztaltak vérrögképződést, amelyből 7 esetben okozott halált a trombózis. Vagyis a vakcina miatt halálozás aránya 0,0001 százalék, ami elenyészően kevés, ráadásul, az AstraZeneca oltásánál jóval gyakrabban fordul elő a vérrögképződés például a hormonális fogamzásgátlók használata során, ám azokat mégis rengetegen használják. Az AstraZeneca oltásával kapcsolatban a napokban egy panelbeszélgetés zajlott, melyen részt vett a brit kormány vészhelyzetekre létrehozott tudományos tanácsadó csoportjának (SAGE – Scientific Advisory Group for Emergencies) egyik orvosszakértője,  Calum Semple  professzor is, aki fontos dologra hívta fel a figyelmet. Az  Express  brit napilap cikke szerint ugyanis a panelen felvetődött, hogy a vérrögképződés ellen az oltással együtt  aszpirint  kellene beadni a pácienseknek, az ugyanis vérhígító hatású. Ez ugyan igaz, hiszen az aszpirint többek között szívinfarktus vagy stroke megelőzésére is alkalmazzák, ám ez egy vészhelyzeti megoldás, amely a vakcina beadásával nem biztos, hogy összeegyeztethető. az aszpirin talán még veszélyesebb is, mert a szedése egyes embereknél gyomorfekélyt okoz. ezzel csak arra szerettem volna rámutatni, hogy a gyógyításban mindennek megvannak a kockázatai. A lényeg, hogy igyekezzünk a kockázatokat a minimumra szorítani. – mondta a szakember, aki egyáltalán nem aggódik amiatt, hogy több helyen átmenetileg felfüggesztették, vagy korlátozták az AstraZeneca vakcina alkalmazását.  ", "site": "https://www.borsonline.hu/cimke/veszely"}
{"title": "Bizarr látvány: Munkagéppel robogott egy tízéves Dabason – videó ", "body": "Megdöbbentő látvány fogadta szombaton délelőtt a Dabason közlekedőket: egy mindössze tíz év körüli kisfiú ült ugyanis egy több tonnás munkagép volánjánál a főúton. \nA  Budapesti Autósok Közösségének  egyik olvasója egy videót is közölt az esetről. Fedélzeti kamerás autójával ugyanis éppen a Dabas és Gyón közötti úton haladt délelőtt háromnegyed 11 környékén, amikor egy STOP táblánál egyszer csak  egy bobcat tűnt fel, amit nem más, mint egy megközelítőleg tíz éves kisfiú vezetett . A felvételen látni, ahogy a munkagépet vezető gyerek megáll a táblánál, majd szépen áthaladt a forgalom kellős közepén a kereszteződésben, és komótosan tovább robog. –  Azért érezhető, hogy nem mindenki viseli el a tavaszt ép elmével  – kommentálta a felvételt a készítő, aki szerint  a munkagép mögött a gyerek apja kísérte a srácot. Ez egy szombati videó, amin egy körülbelül 10 éves gyerek egy munkagéppel vesz részt egy olyan forgalmi helyen – ahol nemrég halálos baleset is történt –, miközben apuka büszkén követi őt   – tette hozzá. Halálos gázolás is történt itt A videó a vasútállomás környékén készült, ahol  nemrégiben halálos baleset is történt:  akkor ugyan ezen a helyen egy 66 éves nyárlőrinci férfi a terepjárójával gázolt el a zebrán egy 40 éves asszonyt, aki éppen elektromos biciklijét tolta át a gyalogátkelőn.  A nő olyan súlyosan megsérült, hogy hiába értek azonnal a helyszínre a mentők, már nem lehetett megmenteni, a helyszínen meghalt. Nem árt az óvatosság Egy, a környékben élő nő szerint, bár nem életveszélyes a szóban forgó kereszteződés, de azért néha oda kell figyelni. – Megesik, hogy az arra járatlanok csak lelassítanak a táblánál, de nem állnak meg, és  bár nem a legforgalmasabb hely, azért folyamatos az autós forgalom.  Egy kisgyerek még bármitől megijedhet, elránthatja a kormányt, életveszélyes kiengedni így a forgalomba  – vélekedett a nő. Eljárás indult A felvétel a rendőrséghez is eljutott, a Bors kérdésére elárulták, hogy eljárást indítottak az ügyben: –  A Dabasi Rendőrkapitányság  járművezetés tiltott átengedése bűncselekmény és más szabálysértések miatt eljárást indított az ügyben  – tájékoztatta a Borsot Szabóné Berki Bianka szóvivő. ", "site": "https://www.borsonline.hu/cimke/veszely"}
{"title": "Koronavírus-járvány: maszk nélkül hömpölygött a tömeg hétvégén ", "body": "A jó idővel együtt ellepték a parkokat és a kirándulóhelyeket  az emberek. Döbbenetes a látvány: kortól függetlenül sokan fittyet hánynak a járvány miatti védelmi intézkedésekre és leveszik a maszkot. \nA Bors munkatársai hétvégén felkerekedtek, hogy meglátogassák a népszerű budapesti kirándulóhelyeket és bizony elakadt a szavuk a látottaktól: a kikapcsolódni vágyók nagy többsége nem csak a maszkról feledkezett meg, még a távolságtartással is adódtak gondok. A Normafán, Vérmezőn, a Városligetben vagy a Guckler Károly-kilátón, de legfőképp a Margitszigeten nyoma sincs a járványügyi szigornak. A Margitszigeten a legrosszabb a helyzet A fővárosban található zöldövezetek egyértelműen felkapott kirándulóhelyeknek számítanak, hiszen csak Budapesten majd kétmillió ember él. A hétvége folyamán, a legtöbb kirándulóhelyen a kora reggeli órákban még elenyésző volt a sétálók száma, ám délutánra néhol már tömegek alakultak ki. A legtöbb helyen a reggeli órákban zömmel kutyások és sportolók tartózkodtak, ám közülük is csak néhányan viseltek maszkot. Sokan az ellenőrzéstől tartva csak az állukra húzták a védőeszközt, és még akkor sem húzták föl azt az arcukra, amikor elsétáltak egy kisebb-nagyobb csoportosulás mellett. Az igazi megdöbbenést mégis az hozta, hogy a veszélyeztetett korosztályból bőven akadt olyanok, akik szintén csak díszként hordták a maszkot, ahelyett, hogy szabályosan viselték volna. Szabadtéren is szükség van rá Dr. Bense Tamás háziorvos szerint sokan hamis biztonságérzetben ringatják magukat, ha szabadtéren vannak. Senkinek ne legyen hamis biztonságérzete attól, mert megkapta az oltás egy vagy két adagját.  –  Egyetlen oltás sem nyújt és nem is ígér száz százalékos védelmet , nem beszélve mások veszélyeztetéséről – világított rá a Bors kérdésére Dr. Bense. Zárt térben és szabadban is továbbra is javasolt a távolságtartás, a maszkviselés és a kézmosás vagy ennek lehetősége híján a fertőtlenítő használata. – Azt javaslom, hogy csak olyan helyen vegye le bárki a maszkot, ahol éppen nincs senki. Ahol emberek vannak, vagy valaki közelít felénk, azonnal vegyük föl. Ezzel nem csak magunkat, hanem a többi kirándulót is megvédjük. Ez véleményem szerint a sportolókra is vonatkozik. Bizony egy futó vagy egy kerékpározó is húzza az arcára a maszkot, ha valakihez közel kénytelen elhaladni, persze legjobb lenne, ha olyan helyet keresne, ahol nincs nagy tömeg. Azért mondom ezt, mert sporttevékenység közben a fokozott kilégzés több méterre is elrepíti azokat a mikroszkopikus részecskéket, melyeken a kórokozók megtapadhatnak  – magyarázta a háziorvos, aki mindenkit megfontoltságra, a tömegek elkerülésére és az oltás felvételére buzdít. Keresse az ismeretlen helyeket Dr. Bese Tamás azt tanácsolja, hogy amennyire lehetséges, mindenki próbáljon meg olyan kirándulóhelyet választani, ami nem túl felkapott. Az elemózsián kívül a táskában mindenképp legyen fertőtlenítőkendő és gél, gumikesztyű, pokróc és kullancsriasztó. A padokat, asztalokat érdemes fertőtlenítő kendővel áttörölni, de a legjobb megoldás, ha az ember inkább pokrócra ül, természetesen csak a kullancsok elleni megfelelő védelemmel felvértezve. A kiránduláson viselt ruhát otthon azonnal tegyük a szennyesbe, zuhanyzás után pedig vizsgáljuk át magunkat, mert már elkezdődött a kullancsszezon. Tartsa észben! * A települések belterületén, az utcán és a közterületen továbbra is mindenki köteles maszkot hordani. * Közterületen és nyilvános helyen a 1,5 méteres távolságot tartani kell. * A szabadidős sporttevékenység – a kijárási tilalmon kívüli időszakban – továbbra is folytatható egyedül vagy ugyanazon háztartásban élőkkel, azzal a feltétellel, hogy másoktól legalább 1,5 méter távolságot kell tartani. ", "site": "https://www.borsonline.hu/cimke/veszely"}
{"title": "Fegyveres őrök rohantak Ördög Nóra családja után ", "body": "Csak a szerencsén, vagyis inkább a szemfüles biztonsági csapaton múlott, hogy az Ázsia Expressz műsorvezetőjének családja nem került komoly veszélybe.  \nSzó szerint bármi megeshetett volna  Nánási Pállal ,  Micivel  és  Vencivel , ha messzebbre jutnak a biztonságot nyújtó szállodától. Guatemala ugyanis alig valamivel barátságosabb hely, mint Mexikó.  A közép-amerikai országban éppen olyan nagy számban tevékenykednek drogkartellek, mint a szomszédban és ott is nagyon gyakoriak az emberrablások és a vagyon elleni bűncselekmények.  Ezt pedig könnyű elfelejteni, ha az ember a belvárosban száll meg, ahol első ránézésre minden békés és nyugodt. Pontosan ez történt a fotóművésszel, aki egy rövidke pillanatra megfeledkezett arról, hogy miért is kísérik őket árnyékként mindenhová a stáb fegyveres őrei. Nánási Pál kissé meggyötörten beszélt a kamerába (Fotó: YouTube) Visszakísérték őket a biztonságba –  A lift nyomógombja egy zacskóval van letakarva, talán azért, hogy ne kopjon el, de közben az egész hotel ütött-kopott, koszosak az ablakok  – mutatta  a Nánázsia  legfrissebb epizódjában  a fotóművész , miközben Guatemalaváros egyik legnagyobb, ugyanakkor kevéssé komfortos szállodájában próbált meg a gyerekekkel reggelihez jutni. Közben kifutottak az időből, így arra jutottak, hogy elindulnak gyalog a belvárosban, hogy keressenek valami harapnivalót.  Nos, alig pár méterre jutottak, amikor a stáb és a hotel  fegyveres biztonsági őrei  utánuk eredtek és visszakísérték őket az épülethez. Fegyveres őrök szaladtak Nánási Pál és a gyerekek után (Fotó: YouTube) „ Belefáradtunk...” –  A hotelből kiléptünk és a biztonsági őreink húsz lépés után jöttek utánunk, kérdezve, hogy mi hova is megyünk. Közölték, hogy eszünkbe se jusson, mert ki fognak minket rabolni.  Ez a környék és tulajdonképpen az egész város a turistákra nézve veszélyes   – kezdte  Nánási Pál , aki végül a gyerekekkel együtt egy stábautóval hagyta el a hotelt, hogy a hátralévő napokat egy valamivel biztonságosabb környéken és nívósabb szállodában töltsék. Később  Pál  röviden össze is foglalta a tapasztalatait. –  Itt vagyunk Guatemalavárosban, amit annyira nem szerettünk meg. Jöttünk-mentünk, és az látszik, hogy egy óriási metropolisz és nyilvánvalóan minden van. De ez az előző incidens nem hozott kedvet a városhoz. Megszoktuk, hogy bármerre megyünk, biztonsági emberek jönnek mögöttünk, de egy kicsit már bele is fáradtunk.  Ezért az utolsó itt töltött két napunkra kerestünk egy olyan hotelt, ami jobb környéken van  – fogalmazott  Ördög Nóra  férje, aki láthatóan ezen a ponton már nagyon belefáradt a forgatással járó folytonos rohanásba. A család összepakolt és költöztek (Fotó: YouTube) Csak indáiban történt hasonló Végül Ördög Nóra is úgy döntött, hogy ő sem marad a hatalmas szállodakomplexumban, így összecuccolt és átköltözött oda, ahová a férje és a gyermekei is „menekültek”. –  Az soha nem volt titok, hogy  az Ázsia Expressz  nem egy nyaralás.  A stábtagok nem éppen a legjobb hotelekben szoktak lakni, és nyilván olcsóbb szállásokon szoktunk lakni, hiszen nem is a kényelem a lényeg itt.  Eddig egyszer, Indiában fordult elő, hogy családilag kicsit önállósítottuk magunkat, mert egy régi, dohos, csótányos, rossz minőségű hotelben szálltunk meg. Most pedig nem akartam, hogy ez legyen a család utolsó emléke Guatemaláról, hogy egy ilyen ronda és rossz hotelben töltjük az utolsó szabadnapot, ezért vettük ki a stábhotellel szemben ezt a szobát  –  magyarázta  Nóri .     ", "site": "https://www.borsonline.hu/cimke/veszely"}
{"title": "Most adtak ki riasztást: veszélyes, ami az ország felé közelít! ", "body": "Elsőfokú riasztást adott ki a meteorológiai szolgálat. \nElsőfokú, citromsárga riasztást adott ki az erős szél veszélye miatt az Országos Meteorológiai Szolgálat - számolt be róla a  katasztrófavédelem .  Az érintett területeken a széllökések sebessége meghaladhatja a 70 kilométer/órát is. A riasztások által érintett területeket, járásokat a  met.hu -n elérhető, folyamatosan frissülő térképen követhetik nyomon.   ", "site": "https://www.borsonline.hu/cimke/veszely"}
{"title": "Hátborzongató! Símaszkos betörők leselkedtek Vajna Tímeára ", "body": "Vajna Tímea az Instagram-oldalán számolt be arról, milyen veszély leselkedett rá az éjszaka. \nAlig egy évvel ezelőtt szörnyű dolog történt  Vajna Tímeával :  betörők fosztották ki az otthonát.  Amíg Andy Vajna özvegye Aspenben töltötte az ünnepeket, addig  három férfi kipakolta a Los Angeles-i lakását,  óriási károkat okozva ezzel Timinek. Bár ő nem tartózkodott az eset alatt otthon, a rosszfiúk a macskáival \"összefutottak\", de szerencsére nem lett bajuk a jószágoknak.  Most viszont  a történelem majdnem megismételte önmagát... Vajna Tímea otthonába ismét be akartak törni. (Fotó: Vadnai Szabolcs / Hot) Símaszkosok leselkedtek Vajna Tímea után Bár az örökösnő gyönyörű és gazdag környéken lakik, megvan a hátulütője ennek is.  Méghozzá az, hogy  a fosztogatók  előszeretettel leselkednek a környéken, hogy mikor tudják kipakolni a házakat.  Most majdnem kapóra jött nekik a helyzet, hiszen a szélsőséges időjárás miatt sok helyen áramszünet volt, azaz nem működtek a riasztók és a kamerák. Így kerültek Timi háza elé is  símaszkosok,  akik minden követ megmozgattak, hogy bejussanak a luxusingatlanba.  Eleinte kintről méregették a házat, majd valamilyen oknál fogva meggondolták magukat, és lemondtak arról, hogy közelebbről is megnézzék magunknak   a 2,5 milliárd forintért vásárolt ingatlant , Timiék nagy szerencséjére.... – Figyelem! Sok helyen áramszünet van az őrült szél miatt, ezért megjelentek a betörők, mivel nem működnek a riasztóberendezések és a kamerák.  Épp most láttunk 3 símaszkos embert, akik a házunkat méregették. Kérlek, legyetek óvatosak, különösen azok, akik a Golden Globe-on vannak! –   fogalmazott az Instagram-oldalán Tímea. Vajna Tímea figyelmeztette a környék lakóit. (Fotó: Instagram)   ", "site": "https://www.borsonline.hu/cimke/veszely"}
{"title": "Figyelem! A magyarok egyik kedvenc termékét hívta vissza a forgalomból az Auchan ", "body": "Fontos felhívást tett közzé a Nébih, baj lehet, ha ezt megesszük.  \nHatárértéket meghaladó mikotoxin (deoxinivalenol, DON) tartalom miatt a Bio Fair Trade Kft. visszahívta a forgalomból az egy kilogrammos Nett Food  Bulgur  terméket  – közölte a Nemzeti Élelmiszerlánc-biztonsági Hivatal ( Nébih ) kedden. A Nébih kéri a vásárlókat, hogy az alábbi azonosító adatokkal megegyező terméket  ne fogyasszák el. Az érintett termékek minőségmegőrzési ideje: 2024.07.01., 2024.08.01., és 2024.08.05. A Bio Fair Trade Kft. a honlapján tájékoztatta vásárlóit a visszahívásról.  A termék  bármelyik  Auchan  üzletbe visszavihető,  a termék teljes vételárát visszatérítik. Az embereknél  a nagy mennyiségben fogyasztott DON émelygést,  hányást , néha hasmenést, hasi fájdalmat, fejfájást, szédülést okozhat.  Különösen nagy mennyiségben immunrendszeri és vérképzőszervi panaszokhoz, elhalálozáshoz, állatok esetén elhulláshoz is vezethet – írja az MTI. Ha te is vettél ilyet, ne edd meg! Fotó: Nébih     ", "site": "https://www.borsonline.hu/cimke/veszely"}
{"title": "Árokba csúszva találták meg az eltűnt Piroska nénit ", "body": "Eltévedt Piroska néni miután egy szál pulóverben és egy papucsban rejtélyes körülmények között elhagyta a hajdúböszörményi idősek otthonát. A szépkorú nőt egy lezárt ipari területen találták meg egy árokban. \nAnikó és családja éppen a vacsorázott, amikor  ijesztő hírt kapott a nő a nagymamájáról a helyi idősek otthonából :  Piroska néninek rejtélyes módon   nyoma veszett . A 88 éves demens asszony már  több mint 8 éve az otthon lakója, ám ilyen eset még sosem fordult elő . A család az első ijedtség után  azonnal az idős szerettük keresésére indult , ám hiába járták be 4 autóval a környéket, a  nagymamát sehol sem találták . A 88 éves Piroska néni vasból van Fotó: olvasói Borzasztóan megijedtünk, így az eltűnését megosztottuk a Facebookon  — árulta el lapunknak Piroska néni unokája, aki azt is elmesélte,  a mama épp 2 hete ünnepelte a születésnapját . Anikó azt is lemondta a Borsnak, hogy a közösségi média erejének és a segítő szándékú embereknek hála  rengetegen kezdték el keresni az asszonyt . Akárhol jártunk összefutottunk olyan emberekkel, akik szintén a mamát keresték. Gyakorlatilag a fél város őt kutatta  — emlékezik vissza Anikó, aki szerint ez iszonyatosan megnyugtató érzés volt a család számára. Természetesen az otthon dolgozói az  eltűnt idős  nő esetéről  a rendőrséget is értesítették, akik a család akciójával párhuzamosan nagy erőkkel, kutyákat bevonva kezdték meg a környék felderítését . 22 óra lehetett, amikor felhívott egy hölgy és azt mondta, hogy ő minden bizonnyal látta a mamát  — természetesen a család azonnal a helyszínre sietett, ám az említett címen egy  zárt ipari területet találtak, ráadásul már besötétedett . A rendőrség a telep tulajdonosával kinyittatta a lezárt területet és  hőkamerával átfésülték a terepet . Egyszer csak jött ki az egyik rendőr, hogy megvan a mama  — emlékezik vissza Anikó, aki  rendkívül hálás úgy a civileknek, mint a rendőröknek a hatalmas összefogásért . A rendőrök segítségével hamar meglett az idős asszony Fotó: Fehér Gábor / (illusztráció) Az  eltűnt idős nőt  a rendőrök  egy árokba csúszva találták meg , ám csodával határos módon egy karcolás nélkül megúszta a nem minden napi kalandot. Borzasztóan hideg szél fújt, ám ő szerencsére szélvédett helyen várta a segítséget  — magyarázza Anikó. Piroska nénit a mentő fél 12 körül vitte el, ám ahogy a mentősök fogalmaztak,  a néni vasból van, így az ijedtségen kívül nem lett baja. Szerencsére most már újra az otthonban van, jól érzi magát, eszegeti a kedvenc süteményét  — zárja mosolyogva a hajdúböszörményi nő, aki azt is hozzátette, hogy  a megtaláló némi lelkiismeret-furdalással küzd , ugyanis ő észrevette, hogy az idős hölgy alul öltözött és zavart, ám  azt hitte, hogy a néni a szemben lévő házak egyikéből szaladt ki , ezért nem érdeklődött felőle. Anikó rettenetesen hálás a nyomravezetőnek, és bár az ő történetük boldog véget ért, szeretné felhíni mindenkinek a figyelmét arra, hogy  figyeljünk oda egymásra és soha ne menjünk el  elesett embertársunk  mellett .   ", "site": "https://www.borsonline.hu/cimke/veszely"}
{"title": "Óráink vannak hátra: irányíthatatlan műhold száguld a Föld felé ", "body": " A NASA szerint borzalmas következménye lehet, ha becsapódik.  Kiderült az érkezés pontos dátuma. Mutatjuk a részleteket. \nEgy irányíthatatlan műhold tart a  Föld felé , amely hamarosan belép a légkörbe. A  szatelit  közel 30 éve kering a Föld körül, de mostanra megkezdte gyors visszaereszkedését a bolygónkra. Ekkor éri el a Földet a műhold Fotó: Unsplash.com A műholdat 1995-ben küldték fel az űrbe, és akkoriban Európa legfejlettebb földmegfigyelő űreszközének számított.  Az ERS-2, a második európai távérzékelő műholdként indított űreszköz rengeteg információt szolgáltatott, és megváltoztatta a bolygónk és az éghajlatváltozás szemléletét . Akkoriban forradalmian új berendezéseket tartalmazott, amelyek segítségével olyan dolgokat lehetett nyomon követni, mint a Föld olvadó sarki jege, a tengerszint emelkedése, az óceánok felmelegedése, a szárazföldi felszínek és a légkör kémiájának változása. Ugyanakkor a műhold az előre jelzett idő töredéke alatt teljesítette a feladatát, és megteremtette számos mai szatelit alapját. Az eszköz bolygó körüli pályájára tervezett idejét 100 évben határozták meg, ám küldetését 16 év után megszakították, és a műhold továbbra is alacsonyabb, 785 km-ről 573 km-re csökkentett magasságban kerüli meg a Földet, hogy minimalizálják a másik szatelittel való ütközés esélyét. A műhold azonban most bolygónk felé száguld, és február 19-én, hétfőn mindössze 200 km-es magasságba süllyedt le.  Az ERS-2 a légkörbe való visszatéréskor várhatóan darabokra fog törni, és a legtöbb eleme még az előtt el fog égni, hogy a felszínt elérné. Mivel a műhold légkörbe való visszatérése \"természetes\", a tudósok nem tudják pontosan megjósolni, hogy ez mikor fog bekövetkezni - állítja az Európai Űrügynökség (ESA). De ahogy közelebb kerül hozzánk, akkora a szakértők már meg fogják tudni jósolni, hogy pontosan mikor éri el a Földet, a legfrissebb előrejelzések szerint erre február 21-én, szerdán 11 óra 14 perckor kerül sor . Aggodalomra azonban semmi ok, mivel az ESA szerint \"a műholdak újbóli belépésével kapcsolatos kockázatok nagyon alacsonyak\". − Több ezer működő és már nem üzemelő szatelit kering Föld körüli pályán, és egyre nagyobb kihívást jelent az űrben való biztonságos működés és az ebből származó előnyök Földre való visszahozatala  - idézi a  Ladbible   Angus Stewartot , az Egyesült Királyság Űrügynökségének űrfelügyeletért és űrkövetésért felelős vezetőjét.   ", "site": "https://www.borsonline.hu/cimke/veszely"}
{"title": "Sürgős figyelmeztetést adott ki az Apple: ez sokakat érint ", "body": "Néhányan így járnak el az éppen futó alkalmazásokkal. Ha jót akarsz, akkor te ne kövesd el ezt az ordító hibát. \nAz utóbbi időben az Apple több figyelmeztetést is kiadott a készülékei miatt. Elég ha csak a  telefonunk töltöttségére  vagy a  mobil töltőkábelére  gondolunk. Ezzel a trükkel meghosszabbíthatod telefonod élettartamát Fotó: Pexels Azonban a techóriás most egy újabb fontos dologgal állt elő, amivel sokat tehetsz készüléked hosszú élettartamért.  Az Apple ugyanis ezúttal azt tanácsolja a felhasználóknak, hogy ne zárják be a háttérben futó alkalmazásokat . Ezalól persze kivételt képez az, ha azok nem reagálnak. Biztos sokan tapasztalták már, hogy a készülékük nem úgy működik, ahogy korábban. Ilyenkor rengetegen azt szokták csinálni, hogy átnézik az alkalmazásaikat és meglátják, hogy körülbelül 42 fut közülük - de kiderült, hogy helyesen teszed, ha úgy hagyod őket, ahogy vannak. Igen, bár azt feltételezheted, hogy a sok \"nyitott\" alkalmazás lassabbá teszi az iPhone-od működését és gyorsabban lemeríti az akkumulátor élettartamát, ám ez nem így van.  Valójában az applikációk bezárása - majd újbóli megnyitása - az, ami nagyon megterheli a telefon tápegységét.  Az Apple csak akkor javasolja az alkalmazások bezárását, ha azok már nem működnek megfelelően - egyébként hagyd őket békén. Csak akkor kényszeríts egy alkalmazást bezárásra, ha az nem reagál - figyelmeztet a techóriás. John Gruber  újságíró a  Daring Fireball  blogon további betekintést nyújtott abba, hogy az alkalmazások bezárása miért lehet rossz hatással az akkumulátorra. − A háttérben futó applikációk gyakorlatilag „befagyasztódnak”, ami erősen korlátozza, hogy mit csinálhatnak a háttérben, és felszabadítja az általuk használt RAM-ot. Az iOS nagyon-nagyon jó ebben. Annyira, hogy egy befagyasztott alkalmazás feloldása sokkal kevesebb CPU-t (és energiát) igényel, mint egy kényszerrel kilépett alkalmazás újraindítása  - magyarázta a szakember. Ezért tehát ne aggódj amiatt, ha olyan sok applikáció fut a háttérben - írja a  Ladbible .   ", "site": "https://www.borsonline.hu/cimke/veszely"}
{"title": "Hátborzongató: egy órán át követte a fiatal magyar nőt egy ijesztő alak, szörnyű mit kapott ", "body": "Felkavaró videó látott napvilágot, amin egy ijesztő férfi egy órán át követ egy fiatal nőt. A nő csak éberségének köszönheti, hogy a rémületen kívül nem esett bántódása. \nÉp ésszel felfoghatatlan, hogy  a nők , kiszolgáltatott helyzetüknél fogva  milyen komoly veszélynek vannak kitéve . A hírek között ma már szinte nap mint  nap olvashatunk  nőket ért erőszakos  cselekményekről , ami komoly félelmet ébreszthet a gyengébbik nemben. A közösségi médián keresztül egyre több olyan eset lát napvilágot, ami  csak a véletlennek köszönhetően nem végződik inzultussal vagy tragédiával . A fiatal nő higgadtan kezelte a helyzetet Fotó: yamel photography A napokban a Tiktokon indult útjára egy videó, ahol  egy fiatal magyar nőt egy elképesztően ijesztő férfi követ több mint egy órán át  Bécs egyik vasúti pályaudvarán.  A fiatal nő megrémült , ám mivel az utcán többen is voltak, megpróbálta önerőből megoldani a veszélyes szituációt, amit  több ponton videóra is vett . A felvételen jól látszik, hogy a  beteges férfi  folyamatosan a nyomában van, ám igyekszik úgy tenni, mintha nem lenne célja azzal, hogy a nő közelében tartózkodik. \"Gyerekek  ez az ember egy órája követ ”  — jelentkezik be a videón a lány, aki folyamatosan kommenteli az eseményeket.  Mivel a nő végig videózott és beszélt, a  zaklatója  arra következtethetett, hogy valakivel kapcsolatban áll, így nem merte jobban megközelíteni.  Szegény lány a videót megosztotta a Tiktok csatornáján, hogy  felhívja a nők figyelmét  a rájuk leselkedő veszélyre, ám sajnos  hideget és meleget is kapott  a története kapcsán. Íme a hozzászólások: „Engem ugyanitt követett egy férfi a napokban.” „Szerintem én abban a pillanatban futottam volna el sikítva!” \"Még a hideg is kirázott.” „Látszik rajta, hogy valami nem stimmel nála, de az a környék nagyon veszélyes lett.” „Csak én láttam, hogy a gatyájában matatott a biciklinél?” „Miért nem kérdezted meg tőle, hogy mit akar?” „Mivel hallótávolságon belül van, én elkezdtem volna hangosan telefonálni a rendőrséggel.” „Sci-fi videó helyett hívhattad volna a rendőrséget, vagy csak jelenthetted volna legalább. Ennek a videónak like vadászat a célja.” „Egy órája követ és te full nyugodt vagy. Hagyjuk már.” „Borzasztó, hogy mennyi ilyen van.” „Ha tudod, hogy követ, miért nem mész be bárhová segítségért?” „Nem normális dolog, hogy egy óra múlva sem kértél segítséget.” „Én nem tudtam volna ilyen higgadtan viselkedni.” Bár a videó nyáron készült, a fiatal nő csak a napokban osztotta meg TikTok-csatornáján, ahol azt is elárulta,  végül a biztonsága érdekében taxival hagyta el a helyszínt . Számtalan kommentelő jelezte, hogy a bécsi Nyugati Pályaudvar bizony  igen veszélyes, így érdemes körültekintően közlekedni a környékén . A felkavaró videót  itt  tekintheted meg.   ", "site": "https://www.borsonline.hu/cimke/veszely"}
{"title": "Most adták ki a riasztást a meteorológusok ", "body": "Elsőfokú riasztást adott ki az erős szél veszélye miatt a HungaroMet. \nElsőfokú, citromsárga riasztást adott ki az erős szél veszélye miatt a HungaroMet.  Az érintett területeken a széllökések sebessége meghaladhatja a 70 kilométer/órát is. A riasztások által érintett területeket, járásokat a  met.hu -n elérhető, folyamatosan frissülő térképen követhetik nyomon.   ", "site": "https://www.borsonline.hu/cimke/veszely"}
{"title": "Hazatalálsz: veszélybe kerülhetett Trixi babája? ", "body": " Hétfő este visszatér a Hazatalálsz a TV2 képernyőjére.  A Hazatalálsz sorozat második évadának legújabb részében is megdöbbentő fordulatokra számíthatnak a nézők. Raja újabb ötlettel áll elő, amitől Trixi nagyon megijed, és Suhajda Dániel, aki 16 évig volt a Jóban Rosszban sztárja is feltűnik egy epizódszerep erejéig. \nA  Hazatalálsz  szerda esti részében  Raja, azaz Farkas Rajmund,  akit  Jaskó Bálint  alakít és  Trixi,  akinek a bőrébe  Lékai-Kiss Ramóna  bújik, kapcsolatát újabb események bonyolítják. A fiatalok viszonya így sem felhőtlen, hiszen  a lány Raja gyermekét várja, miközben a férfi még mindig volt menyasszonyát,  Virágot  szereti, akit  Törőcsik Franciska  alakít. A Hazatalálsz szereplőinek élete kicsit sem felhőtlen  (Fotó: SZABOLCS LÁSZLÓ) A sorozat legújabb epizódjában  Raja orvost hív a terhes Trixihez,  és arra kéri kövesse a doktor utasításait, de  a nő igencsak megijed a két férfi láttán. Suhajda Dániel a Hazatalálsz szereplői között Az orvost alakító színész pedig nem más, mint a  Jóban Rosszban   Fehér Rolandja, azaz Suhajda Dániel,  aki ebben a részben szerepel először a sorozatban, de reméljük, hogy nem utoljára. Dani ugyanis Pécsen és Budapesten is színházban játszik, így  nem tudhatjuk, hogy a későbbiekben állandó karakterként jelen marad-e a  Hazatalálszban . Lékai-Kiss Ramóna Trixit alakítja  (Fotó: Szabolcs László) De ami ennél is izgalmasabb, hogy vajon  a baba veszélyben lehet, vagy Raja csupán édesapai teendőinek próbál eleget tenni  igencsak furcsa módon? Egy biztos  Trixinek egy perc nyugta sem lehet a férfi mellett , ha ragaszkodik leendő családjukhoz. És hogy mi lesz ezután? Szerda este a  Hazatalálsz  második évadának legújabb részéből kiderül, amit nyomon követhettek minden hétköznap este a TV2-n!     ", "site": "https://www.borsonline.hu/cimke/veszely"}
{"title": "Most jött: vegyi üzem kapott lángra, szellőztetni is tilos! ", "body": "A környéken élők jobb, ha nem nyitnak ablakot és nem mennek ki a szabadba! \nRendkívüli helyzet alakult ki kedden délután, miután kigyulladt egy vegyi üzem Szlovákiában, Kiszucaújhely városában. A  Paraméter azt írja , hogy a helyszínre több tucat tűzoltót riasztottak. A környéken élőket arra figyelmeztették, hogy ne nyissanak ablakot, és amennyiben tehetik, ne menjenek ki a szabadba. A  térséget lezárták , a tűzoltók speciális légzőkészülékekben oltják a tüzet.     ", "site": "https://www.borsonline.hu/cimke/veszely"}
{"title": "2030-ra olyan meleg lehet, mint 3 millió éve volt ", "body": "\nAmikor 18 méterrel magasabb volt a tenger Több millió éve tart a földi klíma lehűlése, ezt fordíthatja a visszájára az emberiség a tevékenységével, aminek következtében a hőmérséklet 2030-ra a hárommillió éve uralkodott időjárási viszonyokhoz fog hasonlítani. Ha a mostani szinten marad a szén-dioxid-kibocsátás a földi légkörbe, akkor pedig 2150-re olyan időjárási viszonyok fognak uralkodni a bolygón, mint az első emlősök kifejlődésének idején, ötvenmillió éve. Ezt állítja egy frissen megjelent tanulmány, ami az Amerikai Tudományos Akadémia lapjában (PNAS) jelent meg. Pliocénnek nevezzük azt a földtörténeti korszakot, ami mintegy ötmillió évvel ezelőtt kezdődött és 2,5 millió évvel ezelőtt fejeződött be. Ennek közepén, vagyis mintegy hárommillió éve, száraz és meleg éghajlat volt az uralko­dó a bolygónkon. Észak- és Dél-Amerikát ekkor még nem kötöt­te össze szárazföld, Grönlandot nem fedte jégtakaró, és a tengerszint 18 méterrel magasabb volt, mint ma.  Eljött a hatodik kihalási hullám ideje Ami azonban igazán lényeges, hogy akkoriban az átlaghőmérséklet 1,8-3,6 Celsius-fokkal magasabb volt a mostaninál. Az tény, hogy a jégtakaróknak hosszú idő kell, hogy felolvadjanak, így azzal nem kell számolni, hogy Grönland – nevéhez híven – a következő évszázadban tényleg zölddé válik. Influenza helyett nílusi láz és malária Az egyre melegebb idő egészségügyi kockázatok szempontjából is komoly veszélyeket rejt. Egy tizenhat éve tartó hazai kutatás csúf képet fest a nem is olyan távoli jövőnkről. A fertőzött ivóvíz, a parlagfű, a penészgombák, a nílusi láz és a malária is óriási gondot jelenthet majd nekünk. A klímaváltozás hatása egészségünkre és az egészségügyre Magyarországon című tanulmányt Páldy Anna, az Országos Közegészségügyi Intézet szaktanácsadója, Málnási Tibor, az Országos Közegészségügyi Intézet munkatársa és Bobvos János, az Emberi Erőforrások Minisztériumának osztályvezetője írta. Az óceánok vízszintje sem fog hirtelen tizennyolc méterrel megemelkedni, de a gyors felmelegedés több olyan fajt ér majd felkészületlenül, amely millió évekig tartó folyamat eredményeként fejlődött jelenlegi formájába.  Jack Williams, a most megjelent tanulmány társszerzője már meg is kongatta a vészharangot, szerinte ugyanis több faj egyszerűen el fog tűnni a Földről. Konkrét fajokat ugyan nem említ a dolgozat, de korábban már jelentek meg kétségbeejtő információk arról, hogy a globális felmelegedéssel eljött a Föld történetének hatodik jelentős kihalási hulláma.  Meg kellene óvni a kullancsokat is A jelenség nem csak az olyan barátságos külsejű állatokat fenyegeti, mint a császárpingvin, az afrikai földimalac vagy az amerikai pocoknyúl, hanem bizonyos parazitákat is. Utóbbi azonban egyáltalán nem olyan jó hír, mint amilyennek elsőre gondolnánk.  Az éghajlatváltozás leginkább a bolhákat és kullancsokat veszélyezteti, ugyanakkor a tetveknek például kedvezhet a felmelegedés. CO: nem csökken, nő         Hazánk a 42. helyre került a legfrissebb éghajlatváltozási teljesítési mutatóban, amit tegnapelőtt tettek közzé az ENSZ 24. klímacsúcsán. Az országok teljesítménye – beleértve Magyarországot is – világszerte romlott. Bár hazánk szén-monoxid-kibocsátása az elmúlt évtizedekben csökkent, pontszámunkat rontotta, hogy a megújuló energia hasznosításában a biomasszaégetés játssza a vezető szerepet. A globális szén-dioxid-kibocsátás egyébként újra emelkedik, miközben a ENSZ Éghajlatváltozási Kormányközi Testületének (IPCC) legújabb jelentése szerint az eddigi terveknél jóval szigorúbb intézkedésekre van szükség. Rövid időn belül foganatosítani kell azokat, hiszen csak így kerülhető el a katasztrófa.     An­nak ellenére, hogy ezeket az élősködőket senki sem szereti különösebben, az ökoszisztémában fontos szerepet játszanak: elősegítik például az álla­tok immunrendszerének erősödését. Kutatók úgy vélik, ezen létformák elvesztése más fajok kihalását is előidézheti. Márpedig 2070-re a parazitafajok egyharmada pusztulhat ki. A szakértők továbbra sem tudják, hogyan lehetne őket megvédeni, hiszen nagyon keveset vizsgált organizmusokról van szó.  ", "site": "https://www.borsonline.hu/cimke/veszely"}
{"title": "Itt a vége? Hatalmas aszteroida tart a Föld felé ", "body": "A kutatók arra figyelmeztetnek, hogy a „Káosz Istenének” elnevezett aszteroida 2068-ban becsapódhat a Földbe. \nBár úgy hangzik, mint egy nagyszabású sci-fi forgatókönyve, nagyon is valóságos fenyegetés, hogy  egy aszteroida belecsapódik a Földünkbe . A Hawaii Egyetem kutatói szerint  2068 -ban bekövetkezhet – írta meg a  Daily Mirror . A  „Káosz Isteneként”  emlegetett  Apophis  nevű aszteroida átmérője 340 méter, ami azt jelenti, hogy  az objektum még az Eiffel-toronynál is nagyobb . Ez az aszteroida azonban nem csupán 48 év múlva kerül veszélyes közelségbe a Földhöz:  2029. április 13-án az Apophis szabad szemmel is látható lesz. Az idei év elején végzett új megfigyelések felfedték az Apophis gyorsulását. Ezek azt mutatják, hogy az aszteroida évente mintegy 170 méterrel távolodik el a gravitációs pályáról, ami elég ahhoz, hogy 2068-ban bekövetkezzen a becsapódás  – Dave Tholen a tanulmány vezetője szerint. Az aszteroida 2029-es megjelenését a NASA figyelemmel fogja kísérni. Az Apophis 2029-es közeli megjelenése hihetetlen lehetőség lesz a tudomány számára – mondta a Daily Mirrornak Marina Brozović, a NASA sugárhajtómű laboratóriumának radartudósa. Ha kiderül, hogy az Apophis 2068-ban valóban becsapódhat a Földbe, a NASA-nak több taktikája is van, hogy megakadályozza az ütközést. ", "site": "https://www.borsonline.hu/cimke/veszely"}
{"title": "Üzentek az új lottómilliárdosnak: Vigyázz a pénzre és rejtőzz el! ", "body": "A Borson keresztül üzent a legújabb lottómilliárdosnak a korábbi nyerte házaspár, az Andraschek család, akik okosan fektették be pénzüket. Nyolc év elteltével is bőven van mit a tejbe aprítaniuk. \n9, 32, 47, 72, 81.  Ezekkel a számokkal közel másfél milliárdot kaszált egy szerencsés az  ötöslottón , ezzel beírva magát a magyarországi nyertesek névsorába. A mázlis milliárdos kiléte eddig ismeretlen, de az biztos, hogy a mesés vagyonnal nem szűnnek meg a problémái, csupán más természetűek lesznek. – Először is szívből gratulálok neki, hisz nagyon kevesen vagyunk olyanok, akiknek megadatott ez az érzés, de  óva intem attól, hogy bárkinek is beszéljen erről. Rejtőzzön, bújjon el. Magyarország ugyanis nem a lottómilliomosoknak van kitalálva. Sajnos rengeteg az irigy ember  – mondta Andraschek Lászlóné lottómilliomos, aki férjével, Lászlóval 2013-ban 630 millió forintot nyert a  Skandináv lottón . Az utolsó pénzükön vették meg a későbbi nyertes szelvényt. László azóta mindent megtett, hogy feleségét, aki pánikbetegsége miatt már 20 éve nem mozdult ki a lakásból, boldoggá tegye.  Aki azt mondja, hogy a pénz nem boldogít, az nem volt még gazdag, de először is fontos, hogy tudjuk mit jelent nekünk a boldogság. Fontos, hogy tisztába legyünk magunkkal és azzal, hogy mi a célunk az életben, mi tesz minket boldoggá. Nekem ez a család volt  – mesélte Anikó akinek az első útja egy pszichológushoz vezetett, ugyanis súlyos pánikbetegséggel küzdött, míg férje alkoholista volt, mielőtt megnyerték volna a mesés összeget. Mint mondja, nagyon szegények voltak, szó szerint kenyérproblémákkal küzdöttek. A pánikbetegségem olyan súlyos volt, hogy évekig nem léptem az utcára, aztán mikor megnyertük a pénzt, ez megváltozott. Emlékszem a pillanatra, ahogyan a gondolataimba merülve sétáltam, és amikor felnéztem a győri piacon voltam, körülöttem emberek, autók, élet. Teljesen megdöbbentem. Akkor jöttem rá, hogy 20 év után kijöttem a lakásból  – emlékezett vissza az asszony, akinek férje László a nyeremény után letette a poharat. – Persze az ember először elcsábul a sok pénz láttán, és megveszi a házat, a vágyott kocsit és a nyaralót, de aztán hamar rájön, hogy nem ez a lényeg. Mi a pénzzel kaptunk egy méltóságteljes emberi életet – mondta Anikó, aki azt is elárulta, hogy az örömbe, üröm is vegyült, mivel nyeremény előcsalta a régi rokonokat, barátokat. Pár évvel ezelőtt szárnyra kaptak a hírek, hogy elbuktak mindent, és újra az utcára kerülhetnek. Valóban vesztettek 40 milliót, de szó sincs arról, hogy tönkrementek volna. Hamar kiheverték a veszteséget, hisz a recesszió alatt vásárolt lakásaik értéke szépen megugrott az utóbbi hónapokban, amiket bérbe adnak és ebből élnek. Anikó tyúkanyóként tartja össze a családot, és következetes beosztással neveli három gyerekét, akiknek lesz mit a tejbe aprítania, hisz a mesés vagyon még mindig megvan, sőt szépen fialt is az utóbbi években. A pár háromszintes luxusotthona a családi központ, ahol fodrász, masszőr és egy főállású sofőr is tüsténkedik körülöttük. Míg a gyerekek a medencében pancsolnak, addig Anikó vállalkozást vezet, és szervezi a családja életét. ", "site": "https://www.borsonline.hu/cimke/veszely"}
{"title": "Nagy a baj! Ismét kórházba került Dopeman húga ", "body": "Pár nappal ezelőtt egy félrenyeléssel kezdődött a baj, ami – most már tudjuk – egy komolyabb agyi történés eredménye volt. Pityinger Fruzsina jelenleg az Amerikai úti Idegsebészeten fekszik, megfigyelés alatt. \nDopeman húga január elsején lett először rosszul, ebéd közben félrenyelt, és mivel – hiába az évtizedes tapasztalat –  nem tudta az édesanyja megszabadítani a fullasztó falattól , kórházba került. Mint kiderült, sokkal komplexebb a probléma, mint amit elsőre gondoltak. Dopeman, Fruzsina és az édesanyjuk Fotó: Dopeman/Facebook  Pityinger Fruzsina orvosi műhiba miatt agyvérzéssel született 30 évvel ezelőtt,  az eddigi élete során 19 agyműtétet hajtottak végre rajta.  Bár halmozottan fogyatékkal élő ember, teljes és boldog életet él a szerető családjában, az édesanyja napi 24 órában ápolja, szeretgeti, fejleszti. A Pityinger család megtanult együtt élni ezzel a speciális élethelyzettel, most mégis azt látni, hogy megviselték őket az elmúlt napok történései. Hogyne viselték volna meg?  Dopeman édesapja december hetedikén hunyt el.  A temetése szilveszter előtt két nappal volt, újév napján aztán Fruzsina produkált ijesztő tüneteket. Dopeman és Fruzsina szerető testvérek Fotó: Dopeman/Facebook  Pityinger Dopeman László a hivatalos Facebook oldalán megindító őszinteséggel beszélt kedden reggel az érzéseiről. Ez a decemberi hónap nekünk tele volt megmérettetésekkel. December 7-én elhunyt édesapám, most az újév sem indult egyszerűen… Mondhatjuk úgy, hogy nagy kihívást tartogat a számunkra az elkövetkező jó néhány nap. Nagyjából tudjátok, hogy mi a helyzet: Fruzsit január elsején ebédeltettük anyával, amikor egy félrenyelés alakult ki nála.  A torkán akadt tulajdonképpen a falat, a nyelőcsöve legalján. A váci kórházba vitte be a mentő, kimosták a gyomrát, azt hittük, minden rendben.  Hazavittük, este lefektettük, hajnali fél kettőkor viszont egy hatalmas epilepsziás rohamot kapott a húgom. Vissza a kórházba… Az ellátás után hazahozták, aztán kora délután megint fellépett ez a nyelőcső jellegű probléma. \"Édesanyám már nagyon tapasztalt, ő egyből azt mondta, hogy  az orvosi műhiba kapcsán bekövetkezett agyvérzés miatt alakult ki ez most nála.  Az agyvize ugyanis nehezen ürül Fruzsinak. Hétfőn bevittük az Amerikai úti kórházba, és az első prognózis szerint  a hátulsó agykamrája ki van tágulva , és talán ez a tágulat nyomhatja azt a központot, ami a nyelésért is felelős.                 A bejegyzés megtekintése az Instagramon                         DopeMan (@dopemantv) által megosztott bejegyzés   Most folyamatosan vizsgálják, az állapota jelenleg kiegyensúlyozott. Ha a hátsó kamrával valami történik, akkor lehet, hogy egy újabb agyműtét vár rá… Nem lehet tudni  – fejtegette Dopeman, aki mindenkinek megköszönte, aki imádkozik a húgáért, aki pozitív energiákat küld a családjának. A zenész, aki a buddhista vallás rajongója, így beszélt a bajban lévő testvéréről: A húgom az érzések birodalmában él, nem tudatosan. Bármilyen emberi lényhez képest – aki éli a hétköznapokat, pénzt keres, dolgozik, háborút indít – nem illúziók rabja, intuitívan csak az érzelmek, megérzések alapján éli meg az életét. Fruzsina a legnagyobb gurum, ezt tegnap fogtam fel leginkább… Úgy mosolygott rám, hogy beszélt a szeme. Így még soha nem nézett rám.       ", "site": "https://www.borsonline.hu/cimke/veszely"}
{"title": "Undorító: Ezért ne nyomkodd a telefonod, miközben a vécén ülsz – 18+ videó ", "body": "Döbbenetes orvosi vélemény született a jelenségről, amit valószínűleg mindenki csinál. \nDr. Karan Raj , a TikTok kedvenc orvosa már többször osztott meg a világgal döbbenetes tényeket. Most már jól tudjuk például, hogy az őrölt kávé bizonyos százalékban  tartalmazhat csótányt is , de arra is fény derült, miért érdemes  zokniban aludnunk .     @dr.karanr   Chuck the phone  ##RayBanElevatorDance   ##schoolwithdrkaran   ##learnontiktok   ##toilet   â¬ clair de lune ethereal remix - Trey Phills     A szakember ezúttal azt mondta el, milyen következményekkel jár, ha folyton a telefonunkat nyomkodjuk vécézés közben. –  Ne használt a telefonod, amíg a vécén ülsz: aranyeret okoz!  – zárta rövidre érvelését Raj, majd ezután kifejtette az összefüggést. Miközben a vécén ülünk, nyomás helyezkedik a végbélben lévő erekre – főleg, ha épp nyomunk. Minél tovább böngészünk a telefonunkon, annál tovább ücsörgünk ebben a kicsit sem optimális helyzetben, és annál  nagyobb esélyünk lesz az aranyér kialakulására . Ekkor egy érduzzanat jön létre, ami fájdalmas, viszket, és még vérezni is képes. Veszéllyel jár A hosszan tartó nyomás ezen felül végbélsüllyedést is eredményezhet, ami gyakorlatilag annyit tesz, hogy  a végbél távozik a végbélnyíláson . Ez nemcsak rémisztő, de elképesztően veszélyes is. Dr. Karan Raj azt javasolja,  öt percnél tovább semmiképpen sem maradjunk a vécén , ezalatt pedig kerüljük a telefonozást. ", "site": "https://www.borsonline.hu/cimke/veszely"}
{"title": "Világrahozta a kis Petrát, majd belehalt a koronavírusba a szentesi kismama ", "body": "Sikerült császármetszéssel világra hozni egy koronavírusos kismama kislányát, ám – bár mindent megpróbáltak – az édesanya életét már nem lehetett megmenteni. \nHárom kislánnyal maradt egyedül egy szentesi apa, miután felesége belehalt a koronavírusba – számolt be a szörnyű tragédiáról az  RTL . A szentesi családban elsőnek az apa kapta el a koronavírust, majd a harmadik lánygyermekükkel várandós felesége is megbetegedett. Mivel nagyon köhögött, bekerült a szentesi kórház sürgősségi osztályára, ahonnan – látva súlyos állapotát – azonnal átvitték a kiskunhalasi kórházba. Két nap múlva császármetszéssel kellett a világra segíteni a gyermeket, nyolc héttel a kiírt időpont előtt. Az anya állapota olyan súlyos volt, hogy a műtétet követően lélegeztetőgépre kellett tenni. Férje szerint felesége tudta, hogy nem fog tudni lekerülni a lélegeztetőgépről. Szegénykém akkor elkezdett tőlem búcsúzkodni. Mondta, hogy szeressem a lányainkat, és még annyit is mondott szegénykém, hogy nősüljek majd meg  – mesélte a gyászoló háromgyermekes apuka. Úgy tűnt, hogy az édesanya szervezete jól reagál a kezelésre, ám  még aznap éjjel összeomlott a keringése , így a budapesti Gottsegen György Országos Kardiológiai Intézetbe szállították, ahol  azonnal műtüdőre kapcsolták . Bár az orvosok mindent megtettek és a kismamát megfelelő terápiában tudták részesíteni, az életét már nem lehetett megmenteni. Április 8-án meghalt. Az apa most sorstársakat keres, akikkel összefogva könnyebben fel tudja majd dolgozni a történteket. Most azonban a legfontosabb feladata, hogy nevelje három gyönyörű gyermekét, a 9 éves Flórát, a 7 éves Grétát és az újszülött Petrát. A koronavírus járvány új hullámában  a szakemberek szerint a legnagyobb veszélyben a kismamák vannak , így a hasonló tragédiák elkerülése érdekében most az ő immunizálásuk a legfontosabb..  ", "site": "https://www.borsonline.hu/cimke/veszely"}
{"title": "Tuti tippek a gyógyszerésztől: Így kerülheti el a koronavírus-fertőzést ", "body": "Bár nagyon jól halad az oltási terv, továbbra is vigyázni kell magunkra és egymásra is. Főleg, mert itt a jó idő, kinyitottak a teraszok, egyre többen vannak az utcákon. \nAmióta a  koronavírus világjárvány  az életünk része lett, rengeteg dolgot kellett megtanulnunk.  Hogyan mossunk kezet , hogyan figyeljünk a higiéniára, mit szabad és mit nem, hogy megelőzzük a betegséget. De most, hogy újra  szabadabban élhetünk , nem szabad elfelejteni az alapvető védekezési szabályokat. És az is nagyon ajánlott, hogy a jó szokásokat a remélhetőleg már nagyon közel lévő vírus utáni időkben is megőrizzük. Az  evamagazin.hu  megkérdezte dr. Biczó Ágota szakgyógyszerészt, mivel csökkenthetjük a fertőzés kockázatát. Tuti tippek, hgy elkerülje a fertőzést 1.  Továbbra is fontos a szervezet vitaminos immunerősítése: C-, D-vitamin, ehinácea-cseppek, gyógytea, Béres csepp szedése javasolt. 2.  Sok folyadékot fogyasszunk, mert a kiszáradt szervezet és bőr kevésbé ellenálló a kórokozókkal szemben. 3.  Csalóka az idei tavaszi időjárás, ezért rétegesen kell öltözni, elkerülni a meghűlést, megfázást, mert az is csökkenti a védekezőképességet. 4.  Továbbra is fontos a gyakori szellőztetés, a vírusoknak és baktériumoknak minél kevesebb esélyük legyen megtapadni az otthonunkban. 5.  Gyakran fel kell mosni otthon, mert a lábbelivel nem csak bevisszük a kórokozót, hanem szét is hordjuk (0,5 százalékos klóros oldat már öli a vírusokat). 6.  Ha hazaérünk, lehetőleg váltsunk ruhát! 7.  Az otthoni kilincseket, miután haza értünk, fertőtlenítsük. ", "site": "https://www.borsonline.hu/cimke/veszely"}
{"title": "Ikerfiait sodorta veszélybe Fekete Dávid ", "body": "Alig egyéves ikerfiai megörökölhetik az adósságot. \nCsaládja is veszélybe kerülhet, ha Fekete Dávidot elítélik és az összesen százmilliós nagyságrendű kárt is megállapítják a károsultaknak. A Megasztár egykori versenyzője édesanyja házát is eladta tartozásai miatt, és válófélben lévő felesége,  Regina nevére is alapított cégeket . A vállalkozásokkal 73 milliós hitelt vett fel, aminek sorsáról semmit nem tud az immár három gyerekét egyedül nevelő anya. –  Hosszú évek óta benne van ebben az adósságspirálban. Folyamatosan újabb helyekről próbált pénzt szerezni, hogy az előző tartozásait és persze annak kamatait kifizesse.  Elkótyavetyélte az anyja házát, azt, ahol ő maga is felnőtt.  Hát milyen ember az ilyen?  Szegény asszony segíteni akart neki, amire ráment az otthona.  – Idős fejjel most albérletben kell élnie a takaros ház helyett, amelyért egész életében dolgozott  – nyilatkozta a  Blikk nek  felháborodva Dávid egyik károsultja, akinek az információját a család egyik tagja is megerősítette. Ha pedig az énekesnek már semmilyen ingatlan és ingóság nincs a nevén, az adósságot sem tudja rajta behajtani a hatóság. Ez tehát azt jelenti, hogy Fekete Dávid alig egyéves ikerfiai örökölhetik majd édesapjuk tetemes adósságát. –  Ha nem tudja behajtani a hatóság az adósságot,  az örökösökre száll, amit csak akkor nem kell kifizetniük, ha visszautasítják az egész örökséget  – mondta a lapnak a jogász, aki azt is elárulta, a kártérítést az énekes fizetéséből is vonhatják szabadulása után, ez azonban a gyerektartással együtt csak a fizetése ötven százaléka lehet. ", "site": "https://www.borsonline.hu/cimke/veszely"}
{"title": "Tragédiába fulladt a tehénijesztgetős kihívás: Halálos áldozatot követelt az életveszélyes hóbort – videó ", "body": "Új őrület hódít a fiatalok körében. A „kulikitaka-challenge\" lényege, hogy egy adott koreográfiára rémisztgetik az állatokat, elsősorban a teheneket. Az életveszélyes hóbort már halálos áldozatot is követelt.\r\n\r\n<p lang=\"hu-HU\"> \nMég az ismert svájci csokigyár lila tehenét kényeztető hódok sem tudták volna kimasszírozni az ideget abból svájci illetőségű háztáji marhából, amely egy menetrend szerint közlekedő személyvonat alá vetette magát. A halálos kimenetelű rémületet két fiatal lány keltette benne, akik egy új őrült  kihívás , a kulikitaka-challenge miatt kergették a vonat alá a rémült jószágot. A rendőrség a vasúti közlekedés veszélyeztetése miatt keresi a fiatalokat. Az anyagi kár is jelentős: 30 ezer euró (tízmillió forint). Spanyol énekesről kapta nevét Az új, állatriogatós kihívásról készült minivideók még tavaly tavasszal, az első lezárások idején kezdtek el terjedni, elsősorban a két legnagyobb videómegosztó oldalon. Ezekben a fiatalok „kihívás” formájában arra biztatták egymást, hogy házi- és haszonállatokat ijesszenek meg, és erről videóposztban számoljanak be. A kihívás a Kulikitaka nevet kapta, mert az akciót – aminek pontos koreográfiája van – a spanyol énekes  Toño Rosario Kulikitaka  című dalára kell végrehajtani. Életveszélyes mutatvány Németországban az állattartók szövetsége hamar reagált erre, és felvilágosító kampányt kezdett az interneten arról, mennyire veszélyes mind az állatokra, mind pedig a kihívásban részt vevőkre ez a viccesnek szánt dolog. Az állatok egyébként sem szeretik, ha hirtelen, nem megszokott mozdulatokat teszünk a környezetükben. Mi egzotikus vadállatokkal dolgozunk, amelyeket hónapokon, éveken keresztül szoktatunk az emberekhez, a zenéhez és nagyon vigyázunk, hogy eközben ne adjunk okot arra, hogy megijedjenek. Az állatok ugyanis megjegyzik ezt, és még hónapok múlva is emlékezni fognak erre  – nyilatkozta a Borsnak ifjabb Richter József cirkuszigazgató. A híres artistadinasztia sarja elmondta, amikor egy megriadt, több száz kilós állat pánikszerűen menekülni kezd, akkor az akár halálos veszélybe is sodorhatja azt, aki megijesztette. –  Ilyenkor nagyon nagy a sérülésveszély mind az emberek, mind pedig az állatok tekintetében, főleg akkor, ha a jószág vemhes vagy kicsinyei vannak. Ilyenkor a rémült állat mindenre képes, hogy megvédje magát vagy a kölykeit  – fogalmazott az igazgató. A videómegosztók törlik A  Tik Tok  az állatvédők és gazdák tiltakozására reagálva, több száz ilyen témájú videót törölt, ám úgy tűnik, az őrületnek így sincs vége. A szakemberek ezért továbbra is figyelmeztetnek mindenkit, hogy óvakodjanak a viccesnek szánt, de életveszélyes kihívástól. ", "site": "https://www.borsonline.hu/cimke/veszely"}
{"title": "Vigyázz: Ez az alvási szokás megduplázza a korai halál kockázatát ", "body": "Gondoltad volna, hogy az alvási szokások korai halált okozhatnak? \nMeglepő tanulmányt tett közzé az  European Heart Journal , amely során kiderült: egy alvás közben fellépő jelenség következtében megnövekszik a korai halál kockázata a nőknél. ezt az állapotot öntudatlan ébrenlétnek hívják Az öntudatlan ébrenlét akkor fordul elő, ha zaj vagy más külső tényező megzavarja alvásunkat. Ennek eredményeként a test készenlétbe kerül a további zavaró tényezők érzékelésére. A tanulmány szerint az öntudatlan ébrenlét spontán alakul ki, vagy az alvás közbeni rendellenes légzés és a végtagok alvás közbeni periodikus mozgása váltja ki. A kutatásban résztvevő szakemberek  kimutatták a párhuzamot az öntudatlan ébrenlét és az szív- és érrendszeri megbetegedések között . Mi okozza? A holland Maastrichti Egyetem Orvosi Központ kardiológiai tanszékének kutatója, Domink Linz szerint  az alvászavarok szerepet játszhatnak  az öntudatlan ébrenlét kialakulásában. –  Ilyen például az alvási apnoe: esetében  a légzés leáll, és a testünk alváspozíciót vált , hogy a légzés újra szabaddá váljon  – magyarázta Dr. Linz a tanulmányban. kiket érint jobban? A tanulmány 8000 férfit és nőt vizsgált: ennek során kiderült, hogy  a nőkre jelentősebb mértékben jellemző  az öntudatlan ébrenlét. A vizsgálat során továbbá kiderült, hogy azok a nők, akik hosszabb ideig éltek át öntudatlan ébrenlétet, megduplázták a szív- és érrendszeri betegségek miatti elhalálozás esélyét. Ebből derül ki, hogy éltünk-e már át hasonlót Az öntudatlan ébrenlét egyik egyértelmű jele, ha valaki fáradtan ébred fel. –  Egyesek pontosan tisztában vannak vele, amikor éjjelente felkelnek valami zavaró tényező miatt, ám a z öntudatlan ébrenlét lényege épp az, hogy az illető nincs az ébredés tudatában  – magyarázza dr. Linz. Megelőzhető a probléma Az alvási apnoé speciális maszkokkal orvosolható, de a szakemberek szerint elsőként a szabad levegőáramlást korlátozó tényező orvos általi kivizsgálása a kulcs. A legtöbb esetben  megoldást jelent az életmódváltás, és a fogyás . ", "site": "https://www.borsonline.hu/cimke/veszely"}
{"title": "Félti fiát a közösségi médiától Visváder Tamás – videó ", "body": "Visváder Tomi nem szeretné, ha a fia később olyan életet élne, mint ő és párja. \nVidváder Tamás az RTL Reggeli műsorában mesélte el, hogy a feleségével, Palácsik Lillával tudatosan rejtik el másfél éves  kisfiukat  a kíváncsi szemek elől. Már a pici születése előtt eldöntötték, hogy nem lesznek olyan szülők, akik a gyermekük minden pillanatát megosztják, ezért csak a  fontosabb családi eseményeken mutatják meg  Noah  arcát.   Évente legfeljebb csak 2-3 fotón szeretnénk megmutatni őt  Óvják majd a közösségi médiától Tomi és Lilla az életük egy részét az Instagramon töltik, azt azonban  nem szeretnék, ha a kisfiuk később követné a példájukat. Én nem tanácsolom neki. Ha egyszer belekerül, akkor nincs menekvés  – mondta Tomi. Kérdés, hogy pár év múlva mennyire tudják majd ezt befolyásolni, hiszen  olyasmitől zárnák el, amit ők maguk napi rendszerességgel megtesznek. ", "site": "https://www.borsonline.hu/cimke/veszely"}
{"title": "Berki Mazsi ijesztő tüneteket tapasztalt magán – úgy döntött, szakemberhez fordul ", "body": "Berki Krisztián feleségének muszáj visszavennie a tempóból. \nBerki Krisztián és felesége néhány héttel ezelőtt jelentették be az örömhírt:  első közös gyermeküket várják.  Mazsi remekül érezte magát, ezért az orvosa tanácsára  továbbra is ed zett  és gond nélkül elvégezte a napi teendőit,  most azonban változott a helyzet. Nagyon megijedt Az utóbbi napokban a közösségi oldalain közzétett bejegyzésekben arról számolt be, hogy egyre fárasztóbbak számára a hosszú és dolgos hétköznapok. Nagyon aggódott, ugyanis ijesztő tüneteket produkált, ezért két szakember tanácsát is kikérte.                  View this post on Instagram                         A post shared by Berki RenaÌta (@berkimazsi) Őszinte leszek kicsit megijedtem... Szúrt a hasam és csak pingvin üzemmódban tudtam sétálni – írta Mazsi, aki csak akkor nem tapasztalta a fájdalmat, ha egyhelyben állt. – Utasítást is kaptam, hogy tessék kicsit lassítani, feküdni, lábakat felpolcolni és magnézium!  – folytatta bejegyzésében, majd azt is elárulta követőinek, mi okozta a panaszait. –  A méhem növekedésbe kezdett, a méhszalagok folyamatosan nyúlnak, a gyomor feljebb kerül és a belek is más helyre kerülnek, hisz gyermekünknek szüksége van a helyre.  Tudtátok, hogy a méh ilyenkor közel 500-szorosára nő az eredeti méretéhez képest? Ilyenkor kell orvoshoz fordulni Mazsi, aki elmondta, ez teljesen normális a várandósságnak ebben a szakaszában, azonban  figyelmeztette a kismamákat, hogy ha a menstruációs görcsöknél erősebb fájdalmat éreznek, haladéktalanul keressék fel az orvosukat! ", "site": "https://www.borsonline.hu/cimke/veszely"}
{"title": "Drámai videó került elő: a nyílt tengeren találták meg a strandról elsodródott kislányt ", "body": "\nEgy nyolc éves kislányt kellett kimenteni a nyílt tengerről, akinek a gumicsónakját Wales partjaitól sodorta el a víz. A drámai mentőakcióról videó is készült, melyen látszik, hogy a szerencsétlen gyermek teljesen halálra rémült.  Mint kiderült, a kislány szüleivel pancsolt a közeli strandon, ám a gumicsónakjának a kötele véletlenül kicsúszott a vele játszó felnőtt kezéből, a víz pedig pillanatok alatt elérhetetlen távolságba sodorta őt a parttól. A bajbajutott gyermek egyetlen szerencséje az volt, hogy a közelben volt egy hajó ami azonnal a kislány megmentésére sietett.  ( via ) ", "site": "https://www.borsonline.hu/cimke/veszely"}
{"title": "Perceink vannak hátra, óriási zivatar áztatja el az országot ", "body": "Van, ahol 30-40 milliméter csapadék is hullhat. \nElsőfokú, citromsárga riasztást adott ki  felhőszakadások veszélye  miatt az Országos Meteorológiai Szolgálat. Az érintett területeken rövid idő alatt akár több mint huszonöt-harminc milliméter eső eshet.   ", "site": "https://www.borsonline.hu/cimke/veszely"}
{"title": "Opitz Barbi: Az életem mostanában egy szappanopera ", "body": "Az énekesnő mindössze pár nappal a vasárnapi nagy balhé előtt ült le a Palikék világa by Manna című műsorba beszélgetni, ahol úgy tett ugyan, mintha nyitott lenne a diskurzusra, de valójában semmit sem akart elárulni az érzéseiről. Az interjú végén mégis kibukott belőle az őszinteség, elmondta, hogy a konfliktusai nagyrészt annak köszönhetők, hogy ő sem egy egyszerű ember.  \nOpitz Barbiról  az elmúlt időszakban más hírek sem jelentek meg csak azok, hogy a családjában  durva botrányok  pattannak ki.  Az énekesnő életének ez a nehéz szakasza múlt december óta vett vészjósló fordulatot  azzal, hogy Barbi  nyom nélkül felszívódott , az édesanyja pedig a  rendőrség segítségét  kérte a kereséshez. A lány fotója egy ideig megjelent a körözési listán is, vagyis  komoly ügyről volt szó.  Az egyenruhások szerencsére hamar megtalálták, a problémákból azonban ennek ellenére sem lett kevesebb, sőt!  Opitz Barbi magánélete december óta romokban hever (Fotó: Végh István) Zűrös szerelem  Az énekesnő privát életébe nem lehet és nem is szabad belelátni, azonban vaknak kell lenni ahhoz, hogy ne tűnjön fel: valami nagyon nem stimmel Barbi családi életével.  A párját, Serleg Albertet az eltűnési ügy kapcsán emberrablás miatt hallgatta ki a rendőrség, de végül szabadon távozott a rendőrségről. Az énekesnő nem tett feljelentést ellene. A göndör hajú híresség barátnői akkoriban azt nyilatkozták, hogy Albert nem bánik jól Barbival. Ahogy fogalmaztak: olyan típus,  \"hogy ha nem vagy az enyém, nem lehetsz másé sem.\"  A rajongók is érzékelték, hogy valami nagyon nincs rendben és ennek  hangot is adtak.  De hiába minden, ha  a balhék után az énekesnő azt állította, hogy félreértés történt , minden rendben van köztük, nincs itt semmi látnivaló.  Nem tudni, hogy mi történik a fiatal pár életében a csukott ajtók mögött (Fotó: Nagy Zoltán) Egyre veszélyesebb helyzetek  A kedélyek nem csillapodnak  az eltűnési ügy óta sőt,  az események kristálytiszta tendenciát mutatnak egy olyan rettenetes jövő felé, ahova semmi esetre sem szabadna eljutni.  A családon belüli erőszak ugyanis nem tréfadolog. A cselekmény definíciója szerint akkor beszélünk családon belüli erőszakról, ha \"az egyik családtag, házastárs-élettárs vagy expartner kísérletet tesz vagy meg is valósít olyan magatartásokat, amelyekkel a másik fél (családtag, élettárs stb.) fölött hatalmat – testi, lelki, anyagi vagy jogi dominanciát – tud gyakorolni.\" Az pedig, amit az énekesnő körül látunk, nagyon így néz ki.  És bár Barbi hiába állítja, hogy minden a legnagyobb rendben van körülötte, ami múlt vasárnap történt, az bizony a sokadik intő jel volt.  Mint arról a Bors  elsőként beszámolt , vasárnap este Opitz Barbi albérletében óriási balhé volt. A lakók elmesélése szerint a dulakodásig fajult vita hevében egy pár pillanatra mintha kést is láttak volna előkerülni...  A rendőrség lapunk érdeklődésére megerősítette , hogy abban a társasházban, ahol az énekesnő lakik, tényleg volt vasárnap este egy balhé, ahol egy fiatal férfi könnyebben megsérült, egy középkorú nő ellen pedig  zaklatás és súlyos testi sértés bűntett kísérlet elkövetésének gyanúja miatt indítottak eljárást. Albert és Barbi körül sosincs nyugalom (Fotó: Bors/BS) Vallomás  A botrány óta Barbi kerüli a nyilvánosságot, nem áll szóba az újságírókkal, nem válaszol egyetlen kérdésre sem.  Beszédes azonban. hogy két nappal a nagy cirkusz után jelent meg az új dala, aminek az \"Életveszély\" címet adta, illetve napokkal a balhé előtt tett látogatást Palik Lászlóéknál, a Palikék Világa by Manna című műsorban, ahol kényszeredetten ugyan, de hajlandó volt egy mondatban a jelenlegi érzéseiről beszélni:  Az életem mostanában egy szappanopera, ezt élem meg a hétköznapjaimban. De most erről nem akarok bővebben beszélni. Én sem vagyok egy egyszerű eset, mert művészlélek vagyok. Végletekben élem meg az érzelmeimet. Érzékeny vagyok mindenre. Hajlamos vagyok túlagyalni dolgokat, alapvetően az indulataimat tudom kezelni, de túl tudok gondolni dolgokat.  – mondta, majd máris terelte a témát valami másra.      ", "site": "https://www.borsonline.hu/cimke/veszely"}
{"title": "Veszélybe került Till Attila állása: ő veheti át a helyét a TV2-nél ", "body": "Nagyon nem örül Tilla ennek a hírnek. \nAz egész ország izgatottan várja a Sztárban sztár leszek! legújabb évadát. Olyan prominens személyek foglalnak helyet a zsűri asztalánál, mint  Tóth Gabi ,  Köllő Babett , Pápai Joci és  Majka . Izgatottan várjuk, hogy a TV2 sikerműsorának legújabb évadában minél többen bújjanak hírességek bőrébe.  A meghallgatás elkezdődött, és máris akadt egy parádés jelentkező. Egy férfi jelent meg a színpadon öltönyben, amely miatt a zsűri szeme kikerekedett.  „Te konkrétan olyan vagy, mint egy komoly műsorvezető. Mit szeretnél itt nálunk?” –  kérdezte Majka.  Hogy leváltsam a Till Attilát, és én lehessek a jövő bemondója – válaszolta a férfi, és egy hatalmas show-t lenyomott.  Tilla  ezt látva kacagni kezdett, de bizonyosan megfordult a fejében, hogy talán kezdheti félteni az állását - szúrta ki a  Metropol .                  A bejegyzés megtekintése az Instagramon                         TV2 📺 🎥 💻 🎬 (@tv2official) által megosztott bejegyzés     ", "site": "https://www.borsonline.hu/cimke/veszely"}
{"title": "Sürgős figyelmeztetést kapott mindenki, akinek androidos a telefonja: nagy veszélyben vagyunk! ", "body": "A vírus nagy sebességgel terjed. \nMindenkinek, akinek  androidos telefon  van a zsebében, óvatosnak kell lennie, amikor új alkalmazásokat tölt le az eszközére. A  Trend Micro  biztonsági szakértői figyelmeztetést adtak ki, azt mondják, hogy egy aggasztó új fenyegetést észleltek, amely teljes hozzáférést biztosíthat a  hackereknek  a személyes banki adatainkhoz. Mindenkinek, akinek androidos telefon van a zsebében, óvatosnak kell lennie Fotó: Pexels A telepítés után az új,  MMRat trójai vírus  teljes mértékben  képes a billentyűnaplózásra, a képernyőrögzítésre és a távirányítás elérésére, amely lehetővé teszi a banki csalást és pénzlopást. Ráadásul a hamis alkalmazásokat hivatalos alkalmazásboltoknak álcázott webhelyeken terjesztik. Jelenleg úgy tűnik, hogy az érintett felhasználók többsége Délkelet-Ázsiában él, de ez nem jelenti azt, hogy Európában, az Egyesült Királyságban vagy az Egyesült Államokban élőknek figyelmen kívül kell hagyniuk a veszélyeket, mivel a csalás nagy sebességgel terjedhet szerte a világon. A biztonsági szakértők ezért arra kérnek minden  Android-felhasználót , hogy legyenek óvatosak, mielőtt új alkalmazásokat töltenek le eszközükre. Csak hivatalos forrásokból töltsön le alkalmazásokat. Mindig használjon megbízható platformokat, például a Google Play Store-t - idézi a biztonsági csapat közleményét a  Mirror . A biztonság megőrzéséhez szükséges továbbá, hogy a telefonod a legújabb szoftverre legyen frissítve. ", "site": "https://www.borsonline.hu/cimke/veszely"}
{"title": "Elszabadult a pokol az autóúton: autósok és gyalogosok kerültek nagy veszélybe - Videó ", "body": "A rendőröket azonnal a helyszínre riasztották. Nagy volt a készültség a környéken. \nSzörnyű baleset történt a napokban Kanadában: elszabadult nagyjából ötmillió  méh , miután leestek az őket szállító dobozok egy teherautóról. A helyszínre azonnal riasztani kellett a méhészeket Fotó: shutterstock A rendőrséget helyi idő szerint reggel hat óra után pár perccel  riasztották a helyszínre . Úgy tudni, hogy a kaptárakat éppen szállították, amikor a rögzítő hevederek meglazultak, a ketrecek kicsúsztak a helyükről, a méhek pedig elszabadultak.  Az autósokat a történtek után felszólították, hogy tartsák felhúzva az ablakokat, a gyalogosokat pedig, hogy maradjanak távol a helyszíntől . Michael Barber  méhész a történtek kapcsán elmondta, hogy 11 éves pályafutása során soha nem tapasztalt ilyet, mint ami az Ontarió állambeli Burlingtonban történt.  A szakember elárulta, hogy az első hívást helyi idő szerint reggel 7 óra körül kapta a rendőrségtől, akik arról tájékoztatták, hogy baleset történt, melynek következtében méhkaptárak szóródtak szét az úttesten. A méhek a kaptárakban egy teherautó hátuljára voltak felpakolva és a telelőhelyükre szállították őket, amikor a baleset történt. Barber amint értesült a történtekről, felhívást intézett a kollégáihoz, hogy további segítséget kérjen tőlük. Végül egy tucat méhész pár óra alatt befogta a rovarok nagy részét. A méhek és kaptáraik 400 méteres körzetben szóródtak szét. A fiatalabb méhek a közeli autókon és postaoszlopokon csoportosultak, ahol biztonságos helyet kerestek maguknak. A szakember közölte, hogy néhány száz méh nem élte túl a balesetet, emellett több méhészt is megcsíptek a rovarok. A mentősök viszont a közelben voltak, és azonnal ellátták a sérüléseiket. A teherautó vezetőjét száznál is több csípés érte, mivel nem viselt teljes védőruházatot, amikor a méheket szállította . A mentőszolgálat és a rendőrség hálás a sok helyi méhésznek, akik a rovarok és a lakosság biztonságáért dolgoztak - írja a  BBC . Videó a mentési munkálatokról: . @BurlingtonFire ,  @HaltonMedics207  &  @HRPSBurl  called to the area of Guelph Line/ Dundas after a vehicle lost its load of 35 beehives. Upwards of 5 million bees released. Multiple beekeepers from the area are recovering the bees. Roadway has been reopened.  pic.twitter.com/gTE26o3YcO — Andrew Collins (@ACollinsPhoto)  August 30, 2023       ", "site": "https://www.borsonline.hu/cimke/veszely"}
{"title": "Opitz Barbi zokogva jelentkezett be késő éjjel - aztán törölte a videót... ", "body": "Minden jel arra mutat, hogy valami nagyon nincs rendben Opitz Barbi életében... Az énekesnő vasárnap hajnalban egy ijesztő videót tett közzé a közösségi oldalán, zokogva, panaszkodva. Aztán pár perc múlva már törölte is a felvételt.  \nTavaly december óta  egyre rosszabb lelki állapotban van   Opitz Barbara  énekesnő. Hogy pontosan mi az oka a pszichés lejtmenetnek, csak találgatni lehet: a tény, hogy a szüleivel nagyon megromlott a viszonya,  az ismerősei szerint pedig a párjával, Serleg Alberttel sem olyan idilli a kapcsolata , mint amilyennek a  külvilág felé mutatja .                    Opitz Barbi és Serleg Albert (Fotó: Nagy Zoltán) Botrányok  A magánéleti drámák decemberben kezdődtek azzal, hogy  az énekesnő szülei bejelentették a rendőrségen, hogy eltűnt a lányuk...  Barbit az egész ország kereste, végül az egyenruhások kerítették elő. A nyomozásról szóló hírek szerint Albert  bezárta Barbit , hogy ne mehessen el tőle, vagyis fogságban tartotta,  de ezt később tagadta a fiatal pár, így nem is lett rendőrségi ügy a dologból.  Akkor Barbi mindenhol azt nyilatkozta, hogy most már minden rendben lesz körülötte, de sajnos nem lett igaza, sőt! A pokol csak ekkor kezdett leszabadulni. Barbi apja tavasszal olyan tiktok videókat tett közzé, melyekben azt mondja, hogy  inkább megöli Albertet , minthogy a fiú a lánya közelében lehessen. A botrányok sorát aztán Barbi édesanyjának kiborulása koronázta meg, aki augusztus végén  egy konyhakéssel a táskájában  ment a gyermeke albérletéhez, ahol bár a fegyvert nem használta, de puszta kézzel nekiment Serleg Albertnek, akit összevissza karmolt. Ebből a szituációból szintén rendőrségi ügy lett,  az édesanya ellen zaklatás és súlyos testi sértés bűntett kísérlet elkövetésének gyanúja miatt indítottak eljárást. Opitz Barbi szüleinél elszakadt a cérna. Nehéz elképzelni, hogy ok nélkül (Fotó: Bors) Mindenki tönkre megy benne   Az egyre gyűrűző családi dráma közben  nem szabad megfeledkezni arról sem, hogy Barbi és Albert az elmúlt bő kilenc hónapban  körülbelül négyszer  szakított egymással . Az általában veszekedések után kimondott búcsút a pár hol nyilvánosságra hozta, hol nem, így az is lehet, hogy ez a szám akár a többszöröse is lehet...  Hogy hova vezet az az út, azt senki sem tudja.  Az viszont tisztán látszik, hogy a családtagok közül lassan mindenki teljesen tönkre megy ebben a tarthatatlan helyzetben, melyben  csak remélni lehet, hogy egyik szereplőnek sem száll el annyira az agya, hogy valami visszafordíthatatlan tettet hajtson végre.   Opitz Barbi élete nem jó irányba halad Fotó: Nagy Zoltán Segélykiáltás  Opitz Barbi a legutolsó, pénteki szakítása után újra egy  segélykiáltásnak is felérő videóval jelentkezett.  A fiatal énekesnő az Instagram oldalán tett közzé vasárnap hajnali fél kettő körül egy videót, amiben zokogva ezt mondja:  Sziasztok, mindent el fogok mondani, hogy miken megyek keresztül, hogy miért nem tudok mostanában a zenével foglalkozni... A videó itt megszakad... nincs további szöveg, nem tudni, hogy Barbi mit akart még közölni a nagyvilággal, ahogy azt sem, hogy a felvétel készültekor jól volt-e és a cikkünk születésének idején sincs semmi komoly baja... A videót egyébként pár perccel a közlés után már törölték is a közösségi oldalról.      ", "site": "https://www.borsonline.hu/cimke/veszely"}
{"title": "Sürgős figyelmeztetést adtak ki a rendőrök minden magyar autósnak: ne essünk pánikba! ", "body": "Fokozott elővigyázatossággal kell közlekedni. \nEgy 54 éves gönyűi férfi közlekedett kocsijával az 1-es főúton Győr felől Gönyű irányába szeptember 7-én 20 óra 30 perc körül, amikor autója elé balról egy szarvasbika ugrott, amelyet fékezése ellenére elütött.  A sofőr a balesetben megsérült, a mentők kórházba vitték. Az állat a helyszínen elpusztult. Az állat a helyszínen elpusztult Fotó: police.hu Az eset körülményeit a Győri Rendőrkapitányság vizsgálja. A Győr-Moson-Sopron Vármegyei Rendőr-főkapitányság az alábbiakra hívja fel a járművezetők figyelmét: Állatok veszélyt jelző táblák jelzik azt, hogy számítani kell vadon élő állatok megjelenésére. Ezeken a helyeken célszerű nagyobb követési távolságot tartani az előttünk haladó jármű mögött, hogy időben tudjanak reagálni, ha hirtelen meg kell állni. Amennyiben vadat lát, lassítson! A természetben élő állatok kiszámíthatatlanul viselkedhetnek. A mozdulatlanul álló vad hirtelen megugorhat és akár a jármű irányába is vágtatni kezdhet. Ha egy őzet vagy szarvast látott, számítson többre is! Általában ezek az állatok csoportokba verődnek. Amikor hirtelen nagytestű vad kerül a gépkocsi elé, vészfékezzen, adjon hangjelzést, de ne rántsa félre a kormányt! Amennyiben egy település határában, illetve zöldövezetében közlekedik, számítani kell arra, hogy az úton vadon élő állatok jelenhetnek meg, hiszen ezek az állatok szinte velünk együtt élnek, a közelünkben nevelik kicsinyeiket is, ezért vigyázzunk rájuk és magunkra! Ha mégis megtörténik a baj, fontos hogy ne essenek pánikba! Kapcsolják be a vészvillogót, és hívják a 112-es segélyhívó számot! A járműből történő kiszállás esetén vegyenek fel láthatósági mellényt! Várják meg a helyszínen a kiérkező rendőröket, akik értesítik az illetékes vadásztársaságot. Az elütött állat elszállításáról a vadásztársaság gondoskodik.   ", "site": "https://www.borsonline.hu/cimke/veszely"}
{"title": "Különös helyen jelent meg a darázsfészek, azonnal hatalmas vitát kavart ", "body": "Budapesten, egy második kerületi látogatott bunkerban fedezte fel valaki a hatalmas fészket. \nEgy második kerületi helyszínen nem várt meglepetésben részesülhetnek az emberek. A  Fazekas-hegyi légvédelmi figyelő  bunkerba  ugyanis életveszélyes bemenni. Nem várt helyen tűntek fel a darazsak  Fotó: Pixabay Az egyik budapesti lakosokkal teli Facebook-csoportban erről egy nem mindennapi figyelmeztetés jelenet meg. Életveszély! A Fazekas-hegyi bunkerban egy nagyjából futball-labda nagyságú lódarázs fészek lóg a plafonról. Tele aktív darazsakkal. Aki tudja, hova kell bejelenteni, kérem tegye meg – olvasható a posztban. Bár a méheknek, darazsaknak is élniük kell valahol, de a hol kérdése érthető módon ebben az esetben sem mindegy. Hatalmas fészek a bunker plafonján  Fotó: HÜVI és környéke Facebook csoport Egy bunkerben, ahová az emberi kíváncsiságból kifolyólag mindenki beléphet, nem épp a legvesztélytelenebbnek nevezhető élőhely számukra.  Tudott dolog, hogy a  méhek , darazsak nagy általánosságban egyaránt akkor kezdenek el támadni, mikor az ember védekezésképpen elkezd kapálózni, mivel ezt támadásnak veszi, veszélyben érzik magukat. Amint azt korábban  megírtuk , egy háromgyerekes családapa egy  sokak szemében ártalmatlannak tűnő darázscsípés miatt halt meg , hiába küzdöttek az életéért. Mindezt úgy, hogy az előbb említettel ellentétben itt szó sem volt bármilyen védekezésképpeni kapalózásról. Bár a darázscsípés nem a leggyakoribb halálokok közé tartozik, az arra allergiásoknak mégis óriási gondot okozhatnak , ez alól a szigethalmi apa sem volt kivétel. A poszttal van, aki egyetértett, de akadt olyan is, akinek éppen ellenkezik ezzel az álláspontja. „Ott nem lakik ember. Nem kell leszedni a fészket. Mindjárt vége a nyárnak, elmennek a darazsak maguktól” „Végre jó helyen van a fészek... Hagyd békén, kerüld el, stb” „Ezek nagyon veszélyes rovarok. És igencsak támadó kedvűek.  A poszt azért indokolt szerintem, mert ha valaki egyedül kirándul és bemegy ebbe a barlangba gyanútlanul, nagy bajba kerülhet.  Ha esetleg  allergiás , azonnali segítség nélkül meg is halhat.” „Ha hasonló természeti értékre lelsz, tarts mindig titokban! Ha bántod, akkor főleg, mert a saját műveddel kell elszámolnod.  Szóval vigyázz onnan, ha veszélyesnek látod rád nézve. Ez persze mindenkinek szól. Köszönöm.” „A kedves megtalálónak annyi feladata lehet, hogy tábla/felirat a bunker elé, hogy lódarázs fészek van benn, halálfej, ne menj be és kész.  Nekik is élni kell valahol.   Tényleg veszélyesek, de az erdőben hadd éljenek már nyugodtan.  Egyszer én is majdnem belesétáltam egybe, szerencsére még időben kapcsoltam.”     ", "site": "https://www.borsonline.hu/cimke/veszely"}
{"title": "Ezért rohamozták meg a kommandósok Pécs belvárosát - válaszolt a rendőrség ", "body": "Golyóálló mellényben, állig felfegyverkezve érkeztek és rögtön lezárták a területet.  \nHatalmas volt a riadalom vasárnap este, Pécs belvárosában. Sorra érkeztek meg a rendőrség, a mentő majd végül a Terorrelhárítási Központ munkatársai. Több területet is lezártak a városban. A lezárt területen még az ajtón sem engedték ki a lakókat. Akadt olyan, aki haza sem tudott menni emiatt.  Mint kiderült, egy fenyegető telefonos bejelentés miatt vonultak ki a rendvédelmi szervek. Ellepte a TEK Pécs belvárosát  Fotó: Olvasói Este 6 óra magasságában hangos szirénázás verte fel a várost. A belvárosba ugyanis több hatósági szerv is kivonult.  Egyik olvasónkat felfegyverzett, bukósisakos, golyóállómellényes rendőrök terelték a Széchenyi tér felé.   Teljesen ledöbbentek, amikor megtudták, hogy több utcát is lezártak a nyomozás érdekében. Rögtön találgatni is kezdtek, hogy vajon mi történhetett.  Akadtak olyanok, akik teljes bizonyossággal állították, hogy több embert is túszul ejtettek a terroristák, ezért kérték a  TEK segítségét .  Volt aki szerint az egyik helyi szállodában fegyveres terroristákra bukkantak. A rendvédelmi szervek végül késő este, amilyen gyorsan megérkeztek, olyan gyorsan le is fújták az akciót.  A kordonként funkcionáló rendőrségi szalagok lekerültek, az egyenruhások elhagyták a helyszínt.  Lapunk felkereste a  Baranya Vármegyei Rendőr-főkapitányságot,  akik részletesen elmesélték mi is  történt. A rendőrségre 2023. szeptember 17-én érkezett bejelentés, amely szerint a telefonálónak mentális problémái vannak, és ezért emberekre fog lőni.  – tájékoztatták a Borsot. A rendőrség a bejelentésben megjelölt környéket lezárta, majd a Terrorelhárítási Központ műveleti egységeinek segítségével megtette az elsődleges intézkedéseket. Később az adatgyűjtés során tudták meg, hogy  a bejelentésben nevesített férfi nem tartózkodik az általa megadott helyszínen, sőt már nem is él azon a címen . Végül az is kiderült, hogy a bejelentés időpontjában a munkahelyén volt. A férfi felkutatása után megállapították a rendőrök, hogy  a bejelentést nem ő, hanem nagy valószínűséggel a nevében, egy  rosszakarója  tehette. Az eset kapcsán személyi sérülés nem történt, a kutatás során  lőfegyvert  nem találtak.  A Pécsi Rendőrkapitányság közveszéllyel fenyegetés elkövetése miatt nyomoz ismeretlen tettes ellen.   ", "site": "https://www.borsonline.hu/cimke/veszely"}
{"title": "Kés alatt: egyre gyakoribb ez a plasztikai beavatkozás ", "body": "Sokan döntenek úgy, hogy plasztikai beavatkozással korrigálják külsejüket, ám egy kis hiba hatalmas károkat okozhat. \nAz évek előrehaladtával sokakat zavarnak azok a nyomok, amelyeket az évek vasfoga óhatatlanul is rajtuk hagy: a megereszkedett bőr, az egyre csak szaporodó  ráncok  évente milliónyi nőt vesznek rá arra, hogy  plasztikai műtét re fizessenek be, ezzel őrizve meg az üde és  fiatalos  külsőt, ameddig csak lehet.  Dr. Krasznai Zsolt,  plasztikai sebész, a  Mokkában  többek között arról számolt be, melyik az egyik legnépszerűbb eljárás manapság, illetve felhívta rá a figyelmet, miért érdemes gondosan kiválasztani azt, kinek a kése alá fekszünk be. Dr. Krasznai Zsolt. Fotó: Mokka TV2 Az orvos a  szemhéjplasztikákat  emelte ki, ami hírességek körében is nagy népszerűségnek örvend, ám a nem és a korcsoport is befolyásolhatja azt, miként hajtják végre a beavatkozást. A műtétnek többek között  Liam Nesson  is alávetette magát, ami férfiak esetében gyakran nőiesebb vonásokat eredményezhet: ugyanez történt a színész esetében is, valamint a szeme is érzéketlenné vált a műtétet követően. Dr. Krasznai Zsolt hozzátette, az idő előrehaladtával az egyre inkább ereszkedő szemhéj a látást is nehezebbé teszi, így a beavatkozás adott esetben egészségügyi szempontból is kedvezőnek bizonyulhat, ha megfelelően hatják végre. Bár rutinbeavatkozásnak számít, hatalmas károkat okozhat, ha nem megfelelő szakember végzi el a beavatkozást. Dr. Krasznai Zsolt egy újságírónő esetét idézte fel ennek kapcsán, aki korábban szintén a Mokka vendége volt,  és akinek utóbb több műtétre is szüksége volt, mire rendbe tudta hozatni az elrontott alsó szemhéjplasztikáját.     ", "site": "https://www.borsonline.hu/cimke/veszely"}
{"title": "A gyerekeket is támadja az indiai koronavírus-mutáns – ezekre a tünetekre figyeljen! ", "body": "A gyermekekre is veszélyes a rettegett indiai covid-variáns. \nSzokatlan, más variánsoktól eltérő tüneteket okozhat a gyerekeknél a koronavírus indiai mutációja. Erről Kacskovics Imre immunológus beszélt a  Metropolnak . A szakember elmondta:  elegendő indok kell, hogy legyen gyermekeink beoltatásához az újabb, agresszívabb mutáció felbukkanása.  Indiában eddig nem jellemző, rémisztő tüneteket észleltek a megfertőződött embereken. Ilyenek többek között az  emésztés megzavarodása, a belek működési zavara, hányás, hasmenés, halláskárosodás, kötőhártya-gyulladás, szájszárazság és különös bőrkiütések. Dr. Nékám Kristóf allergológus, immunológus belgyógyász leszögezte: aki nem oltat, bele is halhat a vírusfertőzésbe. A professzor szükségesnek tartja, hogy a 12-15 éves korosztály is megkapja a vakcinát. Szerinte egyedül a veleszületett vagy betegségből adódó immunrendszer problémája lehet kizáró ok. Május végén az Európai Bizottság jóváhagyta a 12-15 éves gyerekek számára is a BioNTech/Pfizer által közösen fejlesztett Comirnaty nevű, koronavírus elleni vakcina használatát. Az oltóanyag magyarországi alkalmazásáról az operatív törzs hamarosan döntést hoz.   ", "site": "https://www.borsonline.hu/cimke/veszely"}
{"title": "Újabb életveszélyes TikTok-trend terjed: fagyási sérüléseket okozhat egy népszerű édesség ", "body": "Már több mint 20 gyerek kapott ételmérgezést és fagyási sérüléseket, akik nitrogénnel átitatott cukorkát fogyasztottak egy új TikTok trend miatt.  \nÚjabb veszélyes  TikTok-trend  tejed, melyet indonéz gyerekek indítottak el. Vírusszerűen terjedtek el a  TikTokon  azok a videók, amelyeket fiatalok készítettek a dragon’s breathnek, vagyis „sárkányleheletnek” nevezett édesség elfogyasztásáról. Az utcai árusoknál kapható, folyékony nitrogénban megforgatott, puffasztott gabonagolyócskákat evő gyerekek valóban látványos felvételeket készíthetnek, az édesség elfogyasztásakor ugyanis füstszerű gőzt tudnak kifújni az orrukon és a szájukon.    Az indonéz egészségügyi hatóságok azonban óvatosságra intik a gyerekeket és szüleiket, ugyanis  az új trend több gyereknek okozott már fagyási sérüléseket, illetve erős gyomorfájdalmat a dragon’s breath, néhányan pedig  ételmérgezést  is kaptak. Két gyerek kórházba is került a tünetei miatt – egyikük egy 4 éves kisfú. „Ez egy veszélyes kémiai vegyület. Irritálja a gyomrot, valamint fagyási sérüléseket okozhat a szájban és a nyelőcsőben. A gyerekek különösen érzékenyek lehetnek a hatásaira, ha nagy mennyiségben fogyasztják”  -  fejtette ki véleményét  egy szingapúri orvos, Clarence Yeo.     @itsryanshakes  Have you tried Dragons Breath? 😱🐉  #foryoupage   #tiktokapp   ♬ DiDi Dance - malby👑         ", "site": "https://www.borsonline.hu/cimke/veszely"}
{"title": "Árpa Attila Indiában veszélybe sodorta magát: Kihívtam magam ellen a sorsot! ", "body": "A színész-producer hiába meglett férfi, a saját bevallása szerint olyan, akár egy rossz gyerek, sőt, olykor kifejezetten keresi a bajt. \nA TV2 történetében több Nagy Ő kereste már a szerelmet, ám tisztelettel, de bátran kijelenthetjük, egyikük sem örvendett akkora sikernek, mint  Árpa Attila . A műsor már hetekkel ezelőtt véget ért, a nézők viszont továbbra is árgus szemekkel figyelik az életében történő eseményeket. Van mit, hiszen vele mindig történik valami izgalmas dolog.  A részben Indiában játszódó sorozatban Attila egy francia nehézfiút alakít Fotó: Árpa Attila 10 napot töltött Indiában Néhány nappal ezelőtt tért haza Indiából, ahol életre szóló élményeket gyűjtött. A Netflix egyik, saját gyártású  bollywoodi sorozatának szerepére kérték fel , melynek egyes részei Párizsban, Budapesten, míg más jelenetei Mumbaiban játszódnak.  - Egy francia nagykutyát játszok benne, aki pénzeli az egyik főgonoszt. Többek között azért is vállaltam, mert így eljuthattam Indiába, ahol még soha nem voltam  - kezdte a Borsnak, s az ott szerzett élményeiről is mesélt. Ahogy mondja, vegyes érzelmekkel tért haza, mivel a forgatás miatt nem nagyon tudott ellátogatni északra vagy esetleg délre, hogy megnézze Goa szigetét. Mumbai egy izgalmas, mozgalmas és érdekes város, de igazán nem nevezhető szépnek. A színész nem hallgatott az intő szóra és olyan környéken is megfordult, amit nem javasoltak neki a helyiek Fotó: Árpa Attila \"A legsötétebb sikátorokba is bementem\"  A színész így sem unatkozott, amikor épp nem forgatott, egyedül fedezte fel India ezen részét.  Nem a turistalátványosságokat vette célba, hanem azokat a helyszíneket, amiket filmekből ismer, mint például a Gettómilliomosban látott nyomasztó környéket, annak ellenére, hogy azt javasolták neki, messzire kerülje el. - A \"Ne egyél streetfood-ot!”, “Ne beszélj idegenekkel, akik sötét sikátorokban jönnek feléd!” “Ne menj be egyedül a gettóba!” felszólításokat nagyjából az első napon megszegtem.  Majdnem 4 órán keresztül sétáltam teljesen egyedül a legmélyebb gettóban és a legsötétebb sikátorokba is bementem. Mondhatnám, kihívtam magam ellen a sorsot. Én “adrenalin turista” vagyok.  Megkóstoltam egy éjszakai desszertet is, nyers dohánylevélbe csavarnak fűszereket és “virágmagokat”, valamint megbolondítják mézzel, amit nem neveznék kellemetlen gasztronómiai élménynek...  - mondta finoman utalva a bódító hatására, amitől gyakorlatilag  beállva sétált Mumbai utcáin .  - A többi étel és fűszer már inkább vezetett úgymond neuro-gasztroenterológiai kihívásokhoz  - tette hozzá nevetve.     @arpaattila   #arpaattila   #mumbai   #gasztronomia   ♬ Indian Rock'n'roll - Marc Brown & The Blues Crew       A színész elmondta, a rendőrség komoly intézkedéseket vezetett be a közbiztonságot illetően. Az egyik, hogy sötétedés után a tengerpartot lezárják. Ott gyűlnek össze a törvényen kívüliek, ennek ellenére becsatlakoztam egy tábortűzhöz a helyiekkel. A mai napig egy rossz gyerek vagyok, szerintem már az is maradok. Ha azt mondják, ne nyomjam meg a piros gombot, én leszek az első, aki rácsap   - magyarázta  Attila  viccelődve, aki az óriási nyomor ellenére azt tapasztalta, hogy az emberek kedvesek és mosolygósak. A bollywoodi sorozat forgatása alatt életre szóló élményeket gyűjtött  Fotó: Árpa Attila Bemutatta új kedvencét A hazatérése után nem sokkal meglepte a  TikTok  követőit és egy Indiából hozott hagyományos viseletet sorsolt ki, amely bharata néven ismert. Azonban nem ez volt az egyetlen különlegesség.  Élő adásban olyasmit mutatott, amit eddig még nem láthattak a rajongói: elővette a kígyóját. Félreértés ne essék, valóban egy hüllőről van szó ugyanis bemutatta új kedvencét, egy csodaszép labda pitont, akit  Boginak  hív.  - Az áldozatait megfojtja, aztán lenyeli. Szerencsére már elég idős ahhoz, hogy felmérje, mekkora méretű ellenséget tud elkapni. Ha rossz napja van vagy nem érzi jól magát, elkezd szorítani és akkor tényleg vörösödik a fejem  - magyarázta a színész, miközben a nyaka köré tekeredett a kígyó. A követői meglepődtek azon, hogy  Boginak  nevezte el, mivel az egyik,  a Nagy Ő kegyeiért versengő lányt  is így hívják. Az a helyzet, hogy a nevet a kislányom adta, illetve egy másik hölgy az életemben, aki a  Bogi  nevű hölgyeket annyira nem szereti, mert rossz tapasztalata volt velük  - zárta rövidre a kérdést, s bővebben nem szerette volna kifejteni a miérteket.      ", "site": "https://www.borsonline.hu/cimke/veszely"}
{"title": "Botrány a TikTokon! Titokban leskelődnek a magyar sztárok után - Videó ", "body": "Egészen elképesztő, ami a magyar TikTok-közösségben történik. Az egyik felhasználó titokban követi és leskelődik a lányok után... \nA TikTok óriási népszerűségnek örvend, azonban ez is a hátránya ennek a közösségi média felületnek, hiszen szinte lehetetlen kiszűrni rajta  a káros, nem oda illő tartalmakat , arról nem is beszélve, hogy olyan embereknek is teret ad, akiket  távol kellene tartani az ilyesfajta szerepléstől...  Sajnos nem csak külföldön probléma ez, hanem hazánkban is.  Az elmúlt napokban ugyanis olyan videók kerültek fel az oldalra, ahol magyar TikTok-sztárokat követ egy \"Kbéci\" nevű profil. Boltban, parkolóházban és a nyílt utcán is a fiatalok nyomába ered, felveszi őket videóra, majd feltölti a TikTokra... Félelmetes, amit az egyik TikTok-felhasználó művel... Fotó:   Pixabay Az egyik megfigyelt áldozathoz el is jutott a felvétel, aki személyesen jelentkezett be egy videóban és elmondta, hogy ez nagyon nincs rendben...  Általában nem szoktam reagálni, de ez nagyon nem oké... Hogy valaki követi a másikat, rögzíti, majd feltölti az internetre, ez nem oké. Ez nagyon nem oké!  - fogalmazott a 240 ezres követőtáborral rendelkező Réka, ám nem ő az egyetlen, akit követtek... Egy másik, szintén nagyobb követőbázissal büszkélkedhető lányt például egy boltban videózott le a profil készítője, melyhez csak annyit írt:  \"Megvagy!\".   Láthatóan nem csak a felvételen szereplőknél, de a videók nézőinél is kiverte a biztosítékot Kbéci, s bár több százezer megtekintésnél jár, azokat a kommenteket nem tette zsebre, amiket kapott... - Azt hiszem, elegendő bizonyíték gyűlt össze ellened!  - írta valaki. - Jézusom, töröld le ezt a videót...  - reagált egy másik kommentelő, míg van, aki szerint a rendőrséghez kellene fordulni. Jelenteni kell a rendőrségen... Nem normális! Az, hogy mi lesz ennek az őrült rajongásnak a vége, nem tudjuk, mindenesetre a profil üzemeltetője veszélyes játékot játszik... A kérdés csak az, hogy vajon meddig ad teret mindennek a TikTok?     @bnagyreka   #duett  @Kbèci közreműködésével  #fy  Ez nagyon nem oké… ilyennek nem lenne szabad megtörténnie…  #nemoké   #fyp   ♬ original sound - Kbèci         Betilthatják a TikTokot Európában Bár az egyik, ha nem a legnépszerűbb platformnak számít a TikTok, mégis rengeteg gond akad vele.  Főként az, hogy az applikáció nem cenzúrázza a problémásnak ítélt tartalmakat, azaz a fiatal közönség olyan dolgokat is láthat, amelyeket nem kéne...  Éppen ezért az Európai Unió belső piacáért felelős biztos azt is belengette, hogy akár  be is tilthatják a platformot... Nem fogunk habozni, hogy a szankciók teljes skáláját alkalmazzuk polgáraink védelme érdekében, ha az ellenőrzések során azt tapasztaljuk, hogy nem felelnek meg maradéktalanul az irányelveknek – figyelmeztetett Thierry Breton, aki korábban már hasonló büntetőintézkedéseket helyezett kilátásba a Twitterrel szemben is, ha annak új vezérigazgatója, Elon Musk nem tartja be az EU cenzúraszabályait. Az uniós tisztviselő egyébként most éppen a Twitteren tette közzé követeléseit, hangsúlyozva, hogy a TikTok  fiatalabb közönséget vonzó képessége nagyobb felelősséggel jár .     ", "site": "https://www.borsonline.hu/cimke/veszely"}
{"title": "Segítséget kér Csősz Bogi, barátaiért aggódik ", "body": "Hatalmas károk, földdel eggyé váló városrészek és rengeteg halott. Ez az eddigi mutatója a Törökországban hétfő hajnal óta tartó földrengéshullámnak. Csősz Bogi most a segítségünket kéri... \nPusztító  földrengés rázta meg Törökországot  hétfő hajnalban. A középső országrészben és Szíria északkeleti felében tapasztalt, 7,8-as erősségű földmozgás épületeket döntött romba, Cipruson és Libanonban is érezhető volt. A borzalmak itt még nem értek véget, hiszen újabb és újabb rengések rázták meg a térséget másnap is. Emberek ezreit temették maguk alá a leomló házak, ahonnan szinte lehetetlen feladat túlélőket találni. A magyar kutyás mentőcsapatok késedelem nélkül indultak segíteni a bajbajutottakon.  Fotó: Bors Segítsünk együtt! Mindenki szeretne segíteni valamilyen módon.  Csősz Bogi  is, aki, mint tudjuk, második hazájaként gondol Törökországra, megtalálta a módját, hogy felhívja a a figyelmet a segítségnyújtás hivatalos módjára. Arra kér bennünket, ha támogatnánk a katasztrófa súlytotta övezetet, ezt tegyük:  Itt tudtok hivatalosan is segíteni a török földrengés áldozatainak segítő mentőosztagoknak!  – hívta fel a figyelmet a színésznő-üzletasszony a lehetőségre, és hozzá tette, mennyire elszomorítják a történtek. Rendszeresen utazik korábbi lakhelyére, így kevésen múlt, hogy elkerülte ezt a borzalmas helyzetet. Mint ismert, nyolc hónapja, hogy 14 év után elvált török férjétől, Buraktól, azóta Bogi újra itthon él, azonban bizonyára hagyott maga után Törökországban üzlettársakat, barátokat, akikért  most aggódhat .  Megúszta, nem először Nem ez az első, hogy a gyönyörű színésznőnek hatalmas szerencséje volt, mint ahogy jeleztük, most is épen megúszta a bajt, akár egy évvel ezelőtt, tavaly novemberben a  török merényletek  idején. Kint voltam egy hétig, három nappal ezelőtt jöttem vissza Magyarországra. Havi rendszerességgel járok ki az üzleti dolgok miatt és ez a jövőben is így lesz   – mesélte akkor ezt lapunknak Csősz Bogi, aki most márciusban jelenteti meg a  magyar mozikban utópisztikus filmjét, a 129-et, melynek ő az egyik producere.   ", "site": "https://www.borsonline.hu/cimke/veszely"}
{"title": "Veszély: figyelmeztetést adtak ki kilenc magyarországi település lakóinak ", "body": "A szálló por miatt ismét veszélyes a levegő minősége kilenc magyarországi településen - derül ki a Nemzeti Népegészségügyi Központ (NNK) pénteken közzétett, az előző napi méréseket ismertető térképének adataiból. \nA levegőhigiénés index rendszerének négy kategóriája van: elfogadható, kifogásolt, egészségtelen és veszélyes. Az NNK adatai szerint a szálló por koncentrációja miatt  veszélyes a levegő minősége a Sajó völgyében Putnokon, Kazincbarcikán, Sajószentpéteren és Miskolcon, valamint Egerben, Békéscsabán, Kecskeméten, Pécsen és Százhalombattán. További tizenegy település -  Hernádszurdok, Salgótarján, Debrecen, Szeged, Tököl, Vác, Tatabánya, Székesfehérvár, Várpalota, Ajka és Mosonmagyaróvár  - levegőjét egészségtelennek minősítették.   Hat település - Nyíregyháza, Szolnok, Dunaújváros, Budapest, Esztergom és Sopron - levegője kifogásolt minőségű a mérőállomások adatai szerint.     Az Országos Meteorológiai Szolgálat előrejelzése szerint péntek estétől növekszik a csapadék valószínűsége, ennek köszönhetően pedig északon, északkeleten javulás várható a levegőminőségben. A hétvégén változékonyabbra, szelesre fordul az időjárás, így országszerte javuló tendencia várható a levegőminőségben.   ", "site": "https://www.borsonline.hu/cimke/veszely"}
{"title": "Brutális méretű aszteroidák közelítik meg a Földet ", "body": "A héten több aszteroida is a Föld közelébe került. \nMég a  NASA  szakértői is aggódnak az objektumok miatt hiszen,  ha az aszteroidák pályát változtatnak még a bolygóba is becsapódhatnak. Még a NASA kutatói aggódva figyelték az eseményeket Fotó: Stephane Masclaux / Shutterstock Félelmük pedig nem alaptalan, ugyanis gigantikus méretű, körülbelül 137 méter átmérőjű  aszteroidákról  van szó,  ráadásul meglehetősen közel repülnek el a bolygó mellett, ha pedig megváltoztatják jelenlegi pályájukat, akkor becsapódhatnak a Földbe. A három űrszikla egyike március elsején, szerdán ment el a Föld mellett, még a látótérbe is bekerült. Nagyjából 2,2 millió mérföldre haladt el mellettünk. A második február 28-án, kedden kezdett el közeledni a Földhöz,  a harmadik aszteroida pedig március 3-án, pénteken érkezik a közelünkbe. Utóbbi körülbelül 250 láb átmérőjű, és mintegy 3,3 millió mérföldre repül a bolygónktól. A  Daily Star  szerint, annak ellenére, hogy a NASA jelenleg úgy gondolja,  az elkövetkező 200 évben nem kell tartani becsapódástól, egy szakértő azért kiemelte, bármikor érhetnek minket meglepetések .   ", "site": "https://www.borsonline.hu/cimke/veszely"}
{"title": "„Nem lehet kivédeni egy varjútámadást” – figyelmeztet a szakértő, emberre is veszélyesek a varjak ", "body": "A nagytestű dolmányos varjú nem fél az emberektől sem. Ha veszélyben érzi a fiókáit, akkor képes rátámadni az utcán békésen sétáló emberekre is akár. \nBudapest szerte visszatérő problémát jelent az utóbbi években, hogy a nagyvárosi környezetben élő dolmányos varjak megszokták az emberek közelségét és így magukat semmitől sem zavartatva  támadnak rájuk , ha veszélyben érzik a fiókáikat. A mindenevő madarak ráadásul azért is kártékonyak,  mert a kukákat is kiürítik elemózsia keresés közben és ezzel szemetessé teszik a közterületeket. A nagytestű dolmányos varjú mindenevő /Fotó: Metropol A Metropol napilap hívta fel rá a figyelmet, hogy a varjúszezon általában májusban szokott kezdődni, fiókareptetéskor. Ilyenkor ingerlékenyebbek a madarak, és ha akárcsak néhány méterre is megközelítik a fiókákat az emberek, akkor azonnal védekezni kezdenek a varjak.  Budapest XIII. kerületében már figyelmeztetőtáblát is kihelyeztek, amely felhívja a figyelmet a veszélyre. A tábla szerint az állatok is veszélyben lehetnek a varjaktól /Fotó: Metropol A korábbi években több ijesztő támadás is történt  A XIII. kerületben 2021-ben egy férfi fejének repült neki minden előzmény nélkül egy  \"fekete vészmadár\" . De korábban egy durva videó is felkerült a netre arról, ahogyan  a rakparton nyugodtan bicikliző férfit több másodpercen keresztül \"bántalmazza\" egy madár, tekerés közben. Ráadásul ki ne emlékezne arra az incidensre, amikor egy XV. kerületi óvodában  varjak egy csoportja támadt  kisgyerekekre és az óvónénire. Itt végül a mentőszolgálat embereinek kellett ellátni a sérüléseket. A főváros első kerületében pedig az utóbbi években annyira elszaporodtak a dolmányos varjak, hogy már az emberek kertjéből lopkodták a háziállatok eledelét. Emellett rendszeresen neki szálltak a házak ablakainak, ezzel riadalmat keltve a fent élőkben. A madarak akcióinak az lett a következménye, hogy kitiltották őket a Budai Várból.  Felkutatták a fészkeiket és a költési idő után eltávolították azokat, illetve madárriasztó műsolymokat telepítettek a helyükre. Mit tehetünk, hogyha egy varjú támad ránk A Metropol korábban felkereste  Orbán Zoltánt  a Magyar Madártani Egyesület szóvivőjét, aki  hasznos tanácsokkal  látta el az olvasókat a dolmányos varjúkkal kapcsolatban. Lakott területen elsősorban a dolmányos varjak májusi fiókareptetésekor számíthatunk esetleg félelmet keltő madártámadásra. A szülők ilyenkor a fészket elhagyó, de még ügyetlen és gyakran nem teljesen röpképes fiókáikat védelmezik. Hiperérzékeny párnál a viselkedést már az is kiválthatja, ha az ember néhány méterre megközelíti az egyébként nem is látható fióka rejtekhelyét. Ezekből az esetekből születnek aztán a »megmagyarázhatatlan« madártámadásokról beszámoló hírek - árulta el akkor a szakember, aki hozzátette: Kivédeni ezeket a varjútámadásokat nem lehet, mivel ez egy természetes viselkedése a madaraknak. Nem kell megijedni, szembe kell fordulni a madárral, rá kell kiabálni, ha van a kezünkben valami, oda kell csapni  – tanácsolta Orbán Zoltán a lapnak.   ", "site": "https://www.borsonline.hu/cimke/veszely"}
{"title": "Figyelmeztetést kapott minden Gmail-felhasználó, veszélyben vagyunk ", "body": "Most még az eddigieknél is óvatosabbnak kell lennünk. \nMinden  Gmail-felhasználót  arra figyelmeztetnek, hogy még az eddigieknél is  óvatosabbnak kell lennie, ha olyan levelet kap, amely állítólag egyenesen a YouTube-tól jött.  A világ legnépszerűbb videómegosztó portálja arra hívja fel a figyelmet, hogy csalók egy teljesen új módszerrel adathalászatot folytatnak e-mail címek és jelszavak ellopására.  A hamis e-mailek, amelyek világszerte jelentek meg a felhasználók beérkező levelei között, teljesen eredetinek tűnnek.  Ugyanis hogy még hitelesebbnek tűnjön a csalás, a levél a  [email protected]  e-mail címről érkezik, ami valóban egy Google tulajdonában lévő, ténylegesen használt e-mail cím. Pedig a  csalókat  gyakran a hamis e-mail cím buktatja le. Fotó: Unsplash Az adathalászok arra próbálják meg rávenni a felhasználókat, hogy kattintsanak egy linkre és fogadják el az új feltételeket, különben blokkolják a YouTube hozzáférésüket. A hamis e-mail hét napot ad a felhasználónak, hogy elfogadja az új szabályokat. Figyelem! Olyan adathalász kísérletekről kaptunk jelentéseket, amelyek a  [email protected]  címről érkeznek. Legyen óvatos, és ne töltsön le semmit, ha megkapja ezt az e-mailt  – idézi a  Mirror  a YouTube közleményét. A  hamis üzenet ről egy képet is közzétett a cég, hogy megmutassák, milyen eredetinek tűnik. ", "site": "https://www.borsonline.hu/cimke/veszely"}
{"title": "Visszatértek Magyarországra a halálos kórt terjesztő kullancsok ", "body": "Több madárfaj egyedein beazonosították őket a Balaton környékén. \nAz Afrikában elterjedt  Hyalomma rufipes  kullancsfaj összesen  tíz példányát azonosították a Balaton környékén . Az Eötvös Loránd Kutatási Hálózat és az Állatorvostudományi Egyetem közös kutatócsoportjának tagjai a veszélyes parazitákat a foltos nádiposzáta és az idei év madarának választott barkóscinege egyedein találták meg még nem kifejlett állapotukban.  Fotó: Pixabay A Hyalomma rufipes azért érdemel fokozott figyelmet, mert számos veszélyes kórokozót képes terjeszteni, egyebek között a krími-kongói vérzéses lázat okozó vírust is, amelyre az  Egészségügyi Világszervezet   globális veszélyt jelentő betegségként hívta fel a figyelmet  2018-ban. A sokszor  halállal végződő kór  elterjedése összefüggésbe hozható az éghajlatváltozással és a globalizációval is: a növekvő nemzetközi kereskedelem és utazások révén egyre könnyebben jut el olyan területekre, ahol korábban nem kellett tartani tőle. A betegség általában a fertőzött kullancsok csípésével, fertőzött vérrel vagy testnedvekkel való közvetlen érintkezés útján terjed.  A hazai kutatók pedig most arra mutattak rá, hogy a Balaton nyugati térségében felfedezett populáció, amelynek alapító példányait korábban délről érkező vonuló madarak hozhatták be,  hazánkban is képes szaporodni .  A költési periódusban élősködtek a madarakon, így azok nem hozhatták távoli országból, különösen nem Afrikából - fejtette ki  Keve Gergő  és  Hornok Sándor  a  likeBalatonnak .  Bár nem biztos, hogy Magyarországon át is tudnak telelni, az enyhe tél ennek kedvez , és szakirodalmi adatok szerint ez a kullancsfaj évente akár 120 fagyos napot is eltűr.   ", "site": "https://www.borsonline.hu/cimke/veszely"}
{"title": "Szlávik János biztos választ adott arra, kell-e majd harmadik oltás ", "body": "Egyre másra érkeznek a hírek arról, hogy sikerül visszaszorítani a koronavírust és a járványügyi adatok is szépen alakulnak. Merkely Béla a minap már kijelentette, hogy ilyen átoltottságnál nem várható újabb hullám, míg Szlávik János szerint a mutánsok miatt biztos, hogy kell a harmadik oltás. \nVeszélyben vannak az oltatlanok – Van veszély, hiszen láthattunk olyan országokat, ahol körülbelül hasonló az átoltottság, és a mutánsok továbbra is azokat veszélyeztetik, akik nincsenek beoltva. Óriási járványra már nincs esély, az a bizonyos negyedik hullám ennyi beoltottnál olyan hatalmas nem lehet –  mondta Szlávik János a  TV2 Mokkában  aki hozzátette: biztos, hogy fog kelleni harmadik oltás. Ezt az elképzelést erősíti, hogy vezető  epidemiológusok,  virológusok és fertőző betegségekkel foglalkozó szakemberek arra a következtetésre jutottak, hogy  az alacsony átoltottságú országokban a közeljövőben olyan új koronavírus-variánsok jelenhetnek meg, amelyek ellen már valószínűleg nem bizonyulnak hatásosnak a jelenlegi vakcinák.  Véleményük szerint akár egy éven belül megeshet, hogy az első generációs koronavírus elleni védőoltások helyett módosított, második generációs oltóanyagokra lesz szükség. Már a kevert oltóanyagról diskurálnak Az interneten és különböző Facebook csoportokban pár napja már el is kezdődött a vakcinatotó.  Emberek ezrei találgatják, hogy melyik szérumot melyikkel keverve lehetnek majd totálisan védettek a vírus ellen. – Ez nem egy ördögtől való gondolat, mert a különböző vakcinák nem mind ugyanarra a tüskemutációra készültek, tehát a Pfizer-ről tudom, hogy ők a Vuhan-i szekvenciát kapták meg, és az arra a vírusra készült  – kezdte a Borsnak Tóth Sándor virológus. – Valószínűleg tartom, hogy a többi oltóanyagot is mind különböző szekvenciák alapján állították elő, ezért ezek vegyítése többféle mutáció ellen nyújthat védelmet – mondta a szakember. A professzor azonban hangsúlyozta, hogy az igazi megoldást,-a harmadik oltás esetében,- az új mutációkból kifejlesztett vakcina beadása jelentené. Természetes folyamat a mutálódás A tudósok egyébként régóta hangsúlyozzák, hogy globális szintű, gyors és összehangolt oltási akcióra van szükség ahhoz, hogy a COVID-19 járványt meg lehessen fékezni, mert az elhúzódó oltási stratégia magában hordozza annak veszélyét, hogy a vírusnak újabb és újabb, egyre ellenállóbb és egyre fertőzőbb variánsai bukkannak fel. Ahogy azt december óta látjuk, a brit, a dél-afrikai, a brazil vagy a kaliforniai változat esetében. – A vírusok mutálódása természetes folyamat, nincs olyan vírus, aminél ne lenne megfigyelhető, így csak idő kérdése volt, hogy mikor bukkan fel a 2019 végén felfedezett új típusú koronavírus első mutációja  – mondta a professzor majd hozzátette, hogy a tudomány mindig az események után kullog, hisz új oltóanyagot csak a mutációk megjelenését követő hónapokban tudnak kifejleszteni. Tóth Sándor szerint a mostani nyári időszak, a magas UV sugárzás és az emberek szervezetében felhalmozódó D-vitamin miatt nyerünk egy kis időt az új mutációkkal szemben. Ahogy a gyártók már közölték, a legmodernebb technológia lehetővé teszi az oltóanyagok viszonylag gyors, néhány hét vagy hónap alatti módosítását. ", "site": "https://www.borsonline.hu/cimke/veszely"}
{"title": "Figyelem! Egész nyáron reng majd a föld Horvátországban ", "body": "Hatalmas pánik tört ki Horvátországban, miután az Adriai-tenger partvidékét 4,7-es rengés rázta meg. A szakértő szerint további földmozgásokra lehet számítani. \nErős földrengés rázta meg a horvátországi  Sibeniket . A Richter-skála szerinti 4,7-es erősségű földmozgás kedd hajnalban történt, epicentruma  13 kilométerre volt a népszerű tengerpari várostól , Sibeniktől, s bár a rengés a szárazföldi térszín alatt pattant ki, érezhető volt a 68 kilométerre fekvő  Zadaron  is.  Folyamatosak a földmozgások A sekélyfészkű rengés a mérési adatok szerint hozzávetőleg 10 kilométeres mélységben történt. De az ezt megelőző napokban is mozgott a föld, június 4-én műszerekkel észlelt, 2,8-as, majd június 6-án detektált 2,2-es erejű rengés már a szeizmikus aktivitás megélénkülésére utalt.  A szakértők szerint a keddi, hatalmas pánikot okozó rengést további földlökések követhetik. Az elmúlt egy évben megnőtt Horvátországban a szeizmikus aktivitás, a mi berendezéseink csak december óta több ezer rengés hullámot észleltek – mondta a Borsnak Tóth László, szeizmológus. – Ebben voltak kisebbek, nagyobbak, már akkor tudható volt, hogy még hónapokig renghet a horvát föld. Magyarországon is érezték a rengést Tavaly december 29-én a horvát fővárostól, Zágrábtól délre 50 kilométeres távolságra fekvő  Petrinja község közelében  kipattant és súlyos károkat, valamint halálos áldozatot is követelő, a  Richter-skála szerint 6,3-as erejű súlyos földlökést Magyarország déli részén is érezni lehetett.  Az Adriai-tenger partvidéke a földtani adottságai miatt szeizmikusan aktív terültnek számít. A hátterében két hatalmas kontinentális lemez, az eurázsiai és az afrikai jelenleg is zajló ütközése áll, ami már nagyon régóta zajló tektonikai folyamat.  – Ez egy nagyon lassú folyamat, még hónapok kérdése, amíg ez az aktivitás lecsendesedik – folytatta a szakember. Addig lehet számítani rengésekre, és ne csukjuk be a szemünket, itthon is.  Ez nem ijesztgetés, akár ugyanolyan erős földrengés is megrázhatja hazánkat, mint a mostani horvátországi, vagy még nagyobb is. Katasztrófára nem kell számítani Mint minden évben, még a pandémiás tavalyiban is több ezer magyar indul el nyaralni a horvát tengerpartra.  – Ez így lesz most is, és nem is lesz baj – árulta el Tóth László. –  Mert bár kisebb rengések lehetnek, katasztrófát okozó földrengés biztosan nem. ", "site": "https://www.borsonline.hu/cimke/veszely"}
{"title": "Komoly veszélyre hívták fel a figyelmet: Sose használd ezt a grillsütődhöz! ", "body": "Rengetegen kerültek kórházba miatta. \nA forró nyárral az izgalmas kerti programok ideje is megérkezett:  a grillsütők is végre felébredhettek  téli álmukból. Az első használat előtt azonban rájuk fér egy alapos tisztítás, ennek során pedig  előkerül egy olyan eszköz, ami komoly kockázatot jelenthet az egészségünkre  – hívja fel  a figyelmet a BestLife . Mint írják, grilltisztító fémkefe használata során könnyen távozhatnak az eszközből apró sörték, amelyek aztán az ételben kötnek ki. Az amerikai fogyasztóvédelem figyelmeztetést adott ki a jelenség miatt, miután  rengetegen kerülnek veszélybe a jelenség miatt . Egy néhány éve közzétett tanulmány szerint 2002 és 2014 között 1700 amerikait kezeltek kórházban,  miután egy grillkefe sörtéje került az ételébe . Komoly károkat okozhat A fém grillkeféről származó sörték által okozott panaszok a legtöbb esetben a  szájban  és a  torokban  okoztak sérüléseket, ám az  emésztőrendszerbe  jutva további veszélyt jelenthet. Szakemberek szerint a fém kefének több biztonságos alternatívája is létezik, amelyekkel hatékonyan megtisztítható a grillsütő. Ilyen például  egy finomabb sörtéjű eszköz , de akár egy  gombócba gyúrt alufóliát  is használhatunk. Aki mégis a fémsörtéjű grilltisztító használata mellett dönt, mindenképpen győződjön meg róla, hogy a kefe új, a régi ugyanis nagyobb valószínűséggel hullajtja el a sörtéit.   ", "site": "https://www.borsonline.hu/cimke/veszely"}
{"title": "Orbán Viktor: Három veszély fenyegeti az országot, a népvándorlás, a járványok és Gyurcsány ", "body": "A Magyar Nemzet információi szerint Orbán Viktor nem fogta vissza magát idei évadzáró beszédében Debrecenben. A Fidesz–KDNP-frakció kihelyezett ülésén a kormányfő nyomatékosan kijelentette: a járvány és a bevándorlás mellett a legnagyobb veszély, ami fenyegeti az országot az, ha Gyurcsány újra a hatalom közelébe kerül. \nMegtartotta évadzáró beszédét Orbán Viktor miniszterelnök a Fidesz–KDNP pártszövetség kihelyezett frakcióülésén Debrecenben, számolt be róla a  Magyar Nemzet . A Magyar Nemzet információi szerint a képviselők minden eddiginél jobban várták a miniszterelnök beszédét, aki az egyik legszenvedélyesebb előadását tartotta. Mi mással kezdhette volna Magyarország miniszterelnöke összegzését, mint a járványhelyzettel? Orbán Viktor nem köntörfalazott, összegzése  szerint az elmúlt egy évben súlyos nemzetközi válság volt, nemcsak egészségügyi, de gazdasági  is, mely súlyosan érintette a családokat, szétzúzta a hagyományos emberi kapcsolatokat. Egyszerre volt tehát egészségügyi, gazdasági és szociális válság – hangsúlyozta a miniszterelnök. Orbán Viktor ugyanakkor nem szűkölködött a dicsérő szavakkal sem, véleménye szerint Magyarország ezt a tripla válságot európai és világszinten is kiemelkedően jól kezelte, szerinte megnyertük az európai oltási versenyt, Európában Magyarországot tekinti a legjobban átoltott országnak. A kormányfő megerősítette, a sikeres oltásnak vannak gazdasági eredményei is, mert az országot egy-másfél hónappal korábban tudtuk újraindítani más európai országokhoz képest, ez a gazdasági növekedésben minimum egyszázalékos többletet jelent. A beadott oltások száma lehetővé tette, hogy a gazdaságot újraindítsák. Megis mételte az elmúlt hetek hatalmas bejelentéseit, hogy egyetlen képviselő se felejtse el: ahhoz, hogy a gazdaság 2022 elejére visszatérjen a válság előtti szintjéhez, 5,1 százalékos növekedés kell idén. Ennél magasabb növekedés esetén, minimum 5,5 százaléknál már jelentősen csökkenteni tudják a munkát terhelő adókat, 200 ezer forintra tudják emelni a minimálbért, nyugdíj-prémiumot kapnak idén a nyugdíjasok, és jövőre folytatják a 13. havi nyugdíj visszaépítését. A miniszterelnök hangsúlyozta, lesz családi adó-visszatérítés, februárban visszaadják a gyermeket nevelő családoknak azt az adót, amit 2021-ben befizettek, és a dolgozó fiatalok adóját is eltörölték, a pénz, amit megkeresnek, az náluk is marad. Orbán beszédének egyik legpikánsabb része a résztvevők szerint az volt, amikor a Fidesz elnöke a közelgő választások kapcsán útba igazította a képviselőket és harcra szólította társait. A miniszterelnök szerint a kampányban elég, ha az igazat mondják a jelöltek, ami nem más, mint hogy valójában a Gyurcsány a főnök. A Fidesz elnöke szerint ő az igazi ellenfél, Karácsony és a többiek csak epizódszereplők. „Gyurcsány osztja a szerepeket, az ő kezében van minden, ezt ne felejtsétek el! Mi tudjuk az igazságot, de azt mindenkinek meg kell tudnia!” – ez a mondat mindenkibe beleégett, mondta a Magyar Nemzet egyik forrása. Orbán Viktor ezt követően megismételte, hogy szerinte nagyon fontos, hogy emlékeztessék az embereket arra, milyen ember Gyurcsány – ezzel a jelenlévők is mind határozottan egyetértettek. Nem finomkodott a szavakkal, Orbán szerint ha Gyurcsány Ferenc visszatér, a baloldal újra megemeli az adókat, különösen a gyerekesekét, beengedik a migránsokat és megemelik a rezsit, a Fidesznek ezt kell megakadályoznia. Természetesen ha ellenfél, akkor Budapest főpolgármestere, a miniszterelnöki babérokra törő Karácsony sem maradhatott ki, aki Orbán Viktor szerint csak egy epizódszereplő a Gyurcsány-show-ban. A miniszterelnök szavai, mely szerint Karácsonynak nem a Fidesszel van vitája, hanem a való élettel, a múltjában rejlő hazugságokkal, a nyelvtudás hiányával és a városvezetéssel – nagy derültséget váltott ki a hallgatóságból. ", "site": "https://www.borsonline.hu/cimke/veszely"}
{"title": "Agresszív vérmedve csatangol az országhatáron: egy 57 éves férfit már szétmarcangolt - Videó ", "body": "Egy vérmedve rója az országhatárhoz közeli erdőket. Legalábbis erre gyanakodnak a helybeliek, akik egy 57 éves férfi szétmarcangolt férfi holtestére bukkantak a liptói Banskô-völgyben. Azóta több medveészlelést jelentettek hazánkból is.  \nAz országhatártól mindössze 200 kilométerre fekvő völgyben talált holtestről a kiérkező orvos azonnal megállapította, hogy nem természetes úton hunyt el.  A férfi fején, nyakán és oldalán harapásnyomokat fedeztek fel,  a közelben pedig friss medvenyomokat is találtak. - Ez lehet az első olyan medvetámadás Szlovákiában, amely ember halálával végződött, de egyelőre a boncolás eredményére várunk - mondta Marína Debnárová,az Állami Erdészet szóvivője. A helyzet azért is kétségbeejtő, mert hazánkban  a  medveészlelések  száma évről évre emelkedik.  Különösen az észak-magyarországi régióra jellemző a  csúcsragadozók  jelenléte. A védett, ritka, de annál veszélyesebb állatokkal való találkozás veszélyt jelenthet a túrázók számára. Úgy körülbelül két hete szólt itt egy gombász, hogy találkozott vele a hegyen. Azt mondta, hogy épp dögön volt a medve, de szerintem csak a bocsaival játszhatott. Van ugyanis két bocsa akik valószínűleg már itt születtek. A gyerek úgy megijedt, hogy azóta nem is látni. A helyiek félnek, nincs is olyan mozgás azóta az erdőn mint annak előtt.  - mesélte lapunknak Kollár András a Komravölgyi víztározó horgászmestere. A víztározó Nógrád megyében található ahol pár éve már mindennaposak a medveészlelések csakúgy mint az egész északi régióban.  Borsod-Abaúj-Zemplén megyében az elmúlt években többször sikerült lencsevégre kapni kóborló barnamedvét , legutóbb például Miskolcon készültek felvételek egy, a városba bemerészkedő állatról. Már Pest közelében is találkoztak vele Pár héttel ezelőtt börzsönyi természetvédőknek sikerült egy képet készíteniük egy hatalmas állatról az éjjeli órákban. A videó tanúsága szerint a medve egészséges és jól fejlett példány, számolt be róla a  Budapest Környéke. Nagy valószínűséggel medvelábnyomot fényképeztek a Mázsaháznál. A nemzeti park munkatársai még megerősítik a hírt, addig is az arra futóktól, túrázóktól óvatosságot kérünk. Elképzelhető, hogy a mackó már odébb állt, de nem árt a körültekintő erdőjárás. - Figyelmeztette a lakosságot Diósjenő önkormányzata május elején. A ragadozók hazai jelenléte miatt felmerül a kérdés, hogy mennyire veszélyeztetik a vadak a túrázókat. Bár a medvék emberekkel való találkozói ritkák, azonban az tény, hogy egyre több a medve hazánkban, de hogy ennek mi az oka és miért pont mostanában szaporodtak el, rejtély az egyszerű ember számára. - Számos tényező hozzájárulhatott a nagyragadozók hazai jelenlétéhez. A folyamat kezdete az 1970-es, 1980-as évekre vezethető vissza. Már akkor is voltak szaporodó medvék hazánk területén.  A nagyragadozók viszonylag rejtett életmódot élnek, kiváló érzékszerveikkel észlelik és általában el is kerülik az embert, így a közvetlen megfigyelések száma kicsi. A Bükki Nemzeti Park területén barnamedvéknek inkább csak alkalmi előfordulásai ismertek. -közölte az igazgatóság. Azt azonban tudjuk, hogy a medve nem játék. Tapasztalatok alapján a turisták gyakran letérnek a jelzett túraútvonalakról, ami zavarhatja a természetes és természetközeli élőhelyek élővilágát  és veszélyes helyzeteket eredményezhet az emberek és az állatok között. ", "site": "https://www.borsonline.hu/cimke/veszely"}
{"title": "Figyelem: allergiagyógyszerek használata mellett tilos vezetni! ", "body": "A gyógyszerek hatása sajnálatos módon egyre gyakrabban mutatható ki a baleseti statisztikákban. Sokan nem veszik figyelembe, hogy bizonyos pirulák szedése mellett nem szabad a volán mögé ülni 24, de akár 48 óráig sem. \nAz a legveszélyesebb, ha a központi idegrendszerre ható tablettákat szed a vezető.  Vagyis az elaltató vagy átaltató szerek, a pánikrohamok kezelésére szolgáló hatóanyagok, valamint a szorongás­oldók  szedése után 24 óráig minimum, de inkább 2 napig nem tanácsos a kormány mögé ülni.  A statisztikák szerint ezek az anyagok legalább kétszeresére emelik a baleseti kockázatot. Sokan az új típusú altatószereknél nem is gondolnak arra, hogy másnap reggel is okozhatnak elálmosodást, ha nincs meg előtte a minimum 8 órás alvás. A gyógyszereket szedő járművezetőkre ugyanazok a közúti közlekedési jogszabályok vonatkoznak, mint a tiltott kábítószerekre, így ha bebizonyosodik, hogy a vezetése befolyásolt, és ütközést okoz, büntetőeljárást, súlyos pénzbírságot és a jo­gosítványa elvesztését kockáztatja. Az allergiások számára cudar idők jönnek, fontos figyelembe venni, hogy az allergia ellen szedett gyógyszerek kifejezetten tiltólistásak a vezetésnél, mert bódultságot, a reakcióidő növekedését, álmosságot okoznak.  Autózás közben tizedmásodpercnyi késedelem – mondjuk egy gyalogátkelő előtt –  életekbe kerülhet. A szezonális allergia tünetei közé tartozhat a tüsszögés, a viszkető vagy könnyező szem és az orrfolyás – ezek mind-mind potenciálisan zavaróak lehetnek az autó volánja mögött ülő számára, mivel veszélyeztetik a koncentrációs képességét és a vezetési feladatra való összpontosítását. A szénanátha megjelenése sokak számára jelenthet hetekig tartó szenvedést, garantáltan kellemetlen tünetekkel, amelyek megnehezíthetik a mindennapi életet. Jó tudni, hogy minden egyes tüsszentés néhány másodperc kiesést jelent, amikor a sofőr nem tud a vezetésre koncentrálni, míg a gyulladt vagy viszkető szemek csökkentik a látás minőségét. Azt is fontos felismerni, hogy egyes  antihisztamin gyógyszerek  nyugtató hatásúak lehetnek. Ez azt jelenti, hogy  fáradtnak, letargikusnak és koncentrációképtelennek érezheti magát tőlük. Egyszerű ellenőrzés Egy angol szervezet kidolgozott egy hatpontos pollen-tervet, egy egyszerű biztonsági ellenőrzőlistát minden olyan járművezető számára, akinek valószínűleg szénanátha elleni gyógyszerre van szüksége. 1. Ha a szedett vényköteles gyógyszer álmosságot okozhat, ne vezessen. 2. A vény nélkül kapható gyógyszerek is okozhatnak álmosságot. 3. Ellenőrizze, hogy az ön által szedett gyógyszereken szerepel-e álmosságra vonatkozó figyelmeztetés. 4. Keressen alternatívákat, ha vezetnie kell, és érdeklődjön más, zavaró mellékhatások nélküli gyógyszerekről. 5. Kérdezze meg orvosát vagy gyógyszerészét, hogy az adott pirula befolyásolhatja-e a vezetési képességét. 6. Legyen különösen óvatos és körültekintő, ha először használ egy gyógyszert. ", "site": "https://www.borsonline.hu/cimke/veszely"}
{"title": "Hőségriadó: rendőrök adnak tuti tippeket a sofőröknek, mit tegyenek a kánikula idején ", "body": "A zsaruk kérik a sofőröket: tartsák be a tanácsokat, ezzel elkerülhetőek a tragédiák és a balesetek.  \nMint arról a  Bors is írt ,  csütörtök éjfélig harmadfokú hőségriadó van érvényben , országszerte több helyen vizet osztanak, az embereket pedig kérik: aki teheti, ki se mozduljon a lakásból, ugyanis  szerdán 37, csütörtökön pedig akár 40 fokos hőség is tombolhat Magyarországon.  A rendőrök most az autósokat is figyelmeztetik:  a nagy meleg ideje alatt vezessenek még körültekintőbben, ugyanis az extrém hőségben a figyelem és a reflexek is tompulhatnak ! A zsaruk pár tippel is segítik az autóba ülőket, hogy elkerülhetően legyenek a balesetek, vagy esetleg a tragédia. Autós tippek a kánikula idején • Aki nehezen viseli a meleget, – ha teheti – lehetőleg ne induljon útnak! • Ha erre nincs lehetőség, akkor kerüljék a hosszabb autózást, és előre tervezzék meg az útvonalat! • Mindig kipihenten üljenek a kormány mögé, és soha ne vezessenek fáradtan! • Igyanak az átlagosnál nagyobb mennyiségű folyadékot, és mindig legyen Önöknél ásványvíz, akkor is, ha gyalog közlekednek! • Legyenek türelmesek, vezessenek óvatosabban, tartsanak nagyobb követési távolságot! • Ha megállnak az autóval, lehetőleg ne napos helyen tegyék! • A kocsiban gyermek vagy házikedvenc SOHA, még egy percre se maradjon! • Ne induljanak útnak lapos, alacsony nyomású gumikkal! âð¢ HarmadfokÃº hÅsÃ©griasztÃ¡s van Ã©rvÃ©nyben mÃ©g jÃºnius 24-Ã©n Ã©jfÃ©lig az orszÃ¡g egÃ©sz terÃ¼letÃ©n. âï¸ KÃ©rjÃ¼k minden kÃ¶zlekedÅ... Posted by  Magyar RendÅrsÃ©g  on  Tuesday, June 22, 2021 ", "site": "https://www.borsonline.hu/cimke/veszely"}
{"title": "Megelőzhető a baj: Ezeket kérik a vízirendőrök, ha tóhoz megy strandolni ", "body": "Bár készen állnak a segítségnyújtásra, a magyar vízi rendőrök pár pofon egyszerű tippel segítenek megelőzni a nyári tragédiákat. \nKészen állnak a nyári szezonra, mi több, még 5 új jet-skivel is bővítették a kapacitásukat a tiszai vízirendőrök. Elárulták: bár ők már készen állnak a – sajnos – mindig is eseménydús nyári idényre, de nem árt az óvatosság:  Bár kollégáink felkészültek a veszélyes helyzetekre, rátok is számítunk abban, ha szabad vízben terveztek strandolni – kérik.  Ehhez pár egyszerű tippet is adnak, amellyel számos baleset megelőzhető:   Csak a kijelölt fürdőhelyen fürödjenek! 6 évesnél fiatalabb vagy úszni nem tudó gyerek ne fürödjön egyedül, mindig legyen mellette felnőtt, aki vigyáz rá! Ha úszógumit használnak, figyeljenek arra, hogy könnyen kicsúszhat belőle a gyerek! Viseljenek mentőmellényt vagy mentő-gallért, ha vízi járműben utaznak Ha mégis bajba kerülnek, vagy bajba jutott embert látnak, hívják a 112-t! ", "site": "https://www.borsonline.hu/cimke/veszely"}
{"title": "Vigyázat! Itt csaphat le nálunk a legnagyobb erővel a fél Európát letaroló vihar ", "body": "Figyelmeztetést adott ki az Országos Meteorológiai Szolgálat. Arra is kitértek, mely területeken kell a leginkább aggódni. \nMint arról korábban már beszámoltunk, mind  Csehországban , mind  Ausztriában  hatalmas viharok voltak: előbbi helyen tornádó tombolt, mely több halálos áldozatot is követelt, utóbbin jégeső okozott milliárdos károkat. Most az Országos Meteorológiai Szolgálat adott ki figyelmeztetést az egész országra  zivatar és felhőszakadás miatt, előbbi ráadásul a legtöbb megyében már a narancssárga, kettes fokozatban van. Brutális erősségű szél közelít Facebook-oldalukon pedig egy olyan figyelmeztetést adott ki a szolgálat, melyben arról számolnak be, hogy  a Dunántúlon megjelenő zivatarokat lokálisan jelentős szél (általában 80-100 km/h, de helyenként akár 100-120 km/h, vagy azt meghaladó lökésekkel), nagyméretű jég, és felhőszakadás-szerű csapadékhullás (több 10 mm) kísérheti  – emellett posztjukban azt is felvázolták, hol számíthatunk a legnagyobb és hol a legkisebb valószínűséggel az elmített égszakadásra. FIGYELMEZTETÅ ELÅREJELZÃS â¼ï¸A dÃ©lutÃ¡n mÃ¡sodik felÃ©tÅl elÅbb a DunÃ¡ntÃºl dÃ©li felÃ©re Ã©rkeznek intenzÃ­v zivatarok,... Posted by  OrszÃ¡gos MeteorolÃ³giai SzolgÃ¡lat  on  Friday, June 25, 2021 ", "site": "https://www.borsonline.hu/cimke/veszely"}
{"title": "Gyalogosokkal és piros lámpával nem törődve versenyzett egymással két luxuskocsi Érden - videó ", "body": "A két autó sem a záróvonallal, sem pedig a piros lámpával nem törődött, mikor átszáguldott Érd belvárosán. \nA rémisztő esetet a  Budapesti Autósok Közösségének  egyik olvasója rögzítette: a videón látszik, ahogyan elsőször az egyik, majd kisvártatva, szorosan az első nyomában a másik luxuskocsi is elszáguld a normális tempóban haladó sor mellett.  Jól láthatóan eközben sem a záróvonal, sem pedig a piros lámpa, de még az a gyalogátkelő sem zavarta őket, amin egymással versengve átrongyoltak.  Egy helyi lakos a lapunknak elmondta: sajnos szinte mindennapi eset ez arrafelé:  -  Sajnos egyre több az ilyen eset errefelé, már szinte megszoktuk  - mondta a Borsnak keserűen egy ott élő kisgyerekes anyuka - Múltkor én is a szemtanúja voltam egy hasonlónak, és az ismerősök is már többször számoltak be ilyesmiről.  Mi történik, ha valaki pont akkor megy át a zebrán, amikor ezek egymással \"harcolnak\"?  - tette fel szomorúan a kérdést.  ", "site": "https://www.borsonline.hu/cimke/veszely"}
{"title": "Hamis Covid-oltást kínálnak a magyaroknak a Facebookon ", "body": "\nMagyar közösségi csoportban megjelent koronavírus elleni vakcina hirdetésre  bukkant a Ripost . Egy, a járvány miatt alakult Facebook-csoportban olvasható egy bejegyzés, amiben oltást árultak. Csak a fotó hiteles „Vásárolj COVID-19 elleni oltóanyagot. Ez még az első beszerzés, korlátozott mennyiségben kapható” – szól a hirdetés szövege. A hitelesség kedvéért egy fényképet is mellékelnek. Éppen olyan oltóanyag látható rajta, amivel másfél millió kínait már beoltottak.  A Ripost megtalálta az eredeti képet , amiből kimásolhatták az oltóanyag fotóját. A profilt, ami az oltást kínálja, november elején regisztrálták, és  minden bizonnyal kamu . Megpróbáltak többet megtudni, írtak az „eladónak”, az üzenetük úgynevezett „felugró ablakba” került, vagyis rövid időn belül nyom nélkül eltűnt. Ott üzletelnek, ahol a pedofilok A jelek arra utalnak, hogy az ügylet az úgynevezett dark weben zajlik, vagyis az internet sötét bugyraiban, ahol például  a pedofilok is képeket cserélgetnek . A magyarországi hirdető egy makaói WhatsApp-számot adott meg, de valószínűleg itt ül Magyarországon egy monitor előtt és várja a jelentkezőket. Külföldön már figyelmeztettek a szakemberek: ne dőljünk be azoknak, akik illegálisan koronavírus oltóanyagot kínálnak. Először is, aki pénzt küld, valószínűleg soha nem látja viszont – és oltóanyagot sem fog kapni. Ha mégis, akkor még nagyobb bajba kerülhet. A teljes cikket itt találja. ", "site": "https://www.borsonline.hu/cimke/veszely"}
{"title": "Gyors házasségkötés a vágya? Irány Gibraltár! ", "body": "A pandémia miatt világszerte számos megkötés érvényes a házasságkötés kapcsán is. Efféléről viszont nem tud Gibraltár. \nBruno Miani tervei között nem szerepelt az első helyen, hogy ellátogasson Gibraltárra, de mivel a Dublinban élő 40 éves brazil fényképész mindenképpen hamar el akarta venni feleségül szintén brazil barátnőjét, Nataliát, ezért körbenéztek a lehetőségek között. Így hallották meg, hogy  Gibraltárban mindössze érvényes útlevelek, és a születési anyakönyvi kivonatok szükségesek a frigyhez. -  Csupán azt kötötték ki, hogy a házasságkötésünk előtt vagy után egy napot Gibraltárban kötelező töltenünk  - tette hozzá Miani. Ugyanígy járt el a 41 éves amerikai Scott Gerow, aki Szentpéterváron ismerte meg 44 éves orosz barátnőjét, aztán olyan kiválóan összemelegedtek, hogy ők is kimondták az igent Gibraltárban. (Via Guardian) ", "site": "https://www.borsonline.hu/cimke/veszely"}
{"title": "Élő adásban beszélt a drámáról: Összetört az Exatlon után a bántásoktól Besenyei Bogi - Videó ", "body": "Mindig is tudatosan élt, hiszen az élsport világából jött, de az Exatlon Hungary versenye és társai bántása annyira megviselte a fiatal lányt, hogy étkezési problémái és súlyos depressziója lett. \nTalán nem volt még az Exatlonok hazai történetében, aki  annyi bántást kapott volna a társaitól a verseny alatt, mint Besenyei Bogi.  Mint emlékezetes, a fiatal gyorsasági görkorcsolyást annyira megutálták saját csapattársai, a Kihívók, hogy folyton őt küldték párbajozni, hátha végre kiesik. Derzsi Viki egy ponton árulónak nevezte, majd többen is kijelentették, nem tartják a csapattársuknak sem. A legjobban mégis Pap Dorci szállt bele, aki szerint Bogi sokat színészkedett, és mindig a középpontban akart lenni, sőt a végefelé a pályán is folyamatosan csak a könnyebb ellenfelekkel mert csatázni.  Bogi végül a döntő játékok előtt esett ki a TV2 versenyéből. Most egy internetes interjúban Orosz Cynthiának árulta el, hogy  ugyan a kiesése után rengeteg szeretetet kapott a rajongóktól, ő mégis piszkosul rosszul érezte magát. A lelki problémái elől pedig a zabálásba menekült, amitől pe­dig csak még rosszabbul érezte magát. Ez is érdekelheti Exatlon Hungary - Kiközösítették társai Besenyei Bogit Nézegessen szexi bikinis fotókat az Exatlon tökéletes testű versenyzőjéről Fasírtban vannak – Pap Dorci ismét nekiesett Besenyei Boginak – Videó – Nagyon hir­­telen jött a váltás, hogy újra itthon vagyok. Hi­ába szakadtam ki az ottani környezetből, a lelkemben nyomot hagyott. Nagyon sok időbe telt, míg el tudtam fogadni a Dominikán történteket.  Sokáig nem tudtam aludni, visszatérő rossz álmaim voltak éjszaka, felriadtam, és elkezdtem egyre többet enni. Emocionális evéssel vezettem le a stresszt. Hiába mentem edzeni, mentálisan és lelkileg nem jöttem rendbe  – kezdte az interjúban a fiatal lány, akinek  kidolgozott testén is nyomot hagyott a rengeteg evés. Felszedtem hat kilót. Tükörbe néztem, és nagyon-nagyon rosszul éreztem ma­gam miatta, aztán csak még többet ettem. Nyáron nem szerettem elmenni strandra és bikinit felvenni. A fejemben volt a legnagyobb probléma, és nem tudtam ezt jól kezelni. Azt éreztem, elvárás, hogy erősnek mutassam magam, holott belül össze voltam törve  – magyarázta a sportoló, aki úgy érzi, szeptember közepe volt az az időszak, mire sikerült összeszednie magát.  Elkezdett újra tudatosan étkezni és sportolni, és a súlyfelesleggel együtt a problémái is távoztak. ", "site": "https://www.borsonline.hu/cimke/veszely"}
{"title": "Bódi Sylviért aggódnak a rajongók a fotója miatt ", "body": "Újabb szenvedélyéről rántotta le a leplet a csinos modell.  \nTúlzás nélkül lehet állítani, hogy   Bódi Sylvi  folyamatosan elkápráztatja közösségi oldalán a követőit. Olykor bikinis fotóival dobogtatja meg a férfi szíveket, még máskor vagányságával hívja fel magára a figyelmet.  Bódi Sylvi / Fotó: Szabolcs László Egyik friss bejegyzésében sem tett másként  Sylvi , aki  egy átlátszó fehér trikót húzott a motorozáshoz, ami természetesen látni engedi a melltartóját.  Ám, ha mindez még nem lenne elég, hatalmas mellei szinte kiesnek a ruhadarabból.  - A motorkerékpár túlmutat a közlekedésen, valami más, mert összeköt az élettel  - írta dögös fotójához Bódi Sylvi, amit  ide kattintva  tekinthetsz meg.  - Imádlak Szilvi, te évről évre egyre jobban nézel ki esküszöm  – írta az egyik hozzászóló - Te vagy a valaha volt legszebb motoros...  – tette hozzá egy másik. - Kedves Sylvi! Ahol Te közlekedsz, ott minden szembejövőt lefékezel!  - írta viccesen egy másik.   Volt azonban olyan is, aki aggódalmát fejezte ki Sylvinek,  miszerint jobban tenné, ha nem venne fel napszemüveget a bukósisak alá, mert egy esetleges esésnél vagy balesetnél komoly kárt tehet a szemébe. Az aggodalom pedig akár még jogos is lehet, hiszen Sylvi már több képet is megosztott, arról, ahogy napszemüveg és bukósisak párosítás mellett motorozik.    ", "site": "https://www.borsonline.hu/cimke/veszely"}
{"title": "Telefonja buktatta le, komoly veszélybe került az Exatlon sztárja ", "body": " Kisebb földrengés volt Zamárdiban.  Saját maga osztott meg képeket a mobilja figyelmeztetéséről Besenyei Bogi. \nA Balaton Sound minden bizonnyal az év egyik olyan fesztiválja, amit már tűkön ülve vártak a hazai sztárok. Idén is rengetegen látogattak el a Balaton partjára, hogy fejest ugorhassanak a koncertek tengerébe. Így tett  Besenyei Bogi   is, aki, mint kiderült,  a féktelen bulizás mintaszobrává vált. Bogi imád a vízpart közelében lenni, most a Balaton Sound az egyik kedvenc helyszíne  Fotó: Bors Úgy tűnik, hogy az Exatlon egykori sztárja  nem ismer határokat , ha a partizásról van szó. Az influenszer  a nyitás óta minden nap fesztiválozott , ami igazán csábítóan hangozhat annak, aki szereti a dübörgő zenét a mellkasában érezni, miközben hatalmas tömegben tombol. Valaki más esetében írhattuk volna, hogy táncol, de arra, amit ő tett, nincs jobb kifejezés. A telefonja legalábbis erről árulkodik.                 A bejegyzés megtekintése az Instagramon                         Boglárka Besenyei (@bogibesenyei) által megosztott bejegyzés   Komoly veszélybe sodorta magát Kétség sem fér hozzá, hogy az Exatlon egykori versenyzője hihetetlenül jó formában van, de azért aggasztó, hogy még a telefonja is riadót fújt.  Bogi  az Instagram-oldalán, egy 24 órán át látható sztorijában mutatta meg, hogy mit művelt egyetlen nap alatt. Fotó: Instagram A telefonja képernyőjéről készített egy fotót, melyen azt látni, hogy közel 18 kilométert tett meg aznap, ami egy aktív “rohangálós” napnak, egy túrának vagy egy hosszabb futásnak felel meg. Első látásra azt hihetnénk, hogy  Bogi   a megtett távval büszkélkedik, ám ez nagyon messze van az igazságtól. A második fotó, amelyet közzétett, ugyanis már azt mutatja, hogy a készülék applikációja komoly dologra hívja fel a figyelmét. Egészen pontosan arra, hogy  olyan tevékenységet folytatott, ami már veszélyezteti az egészségét.  Fotó: Instagram Több mint hét órán át táncolt, ami valljuk be, elképesztő teljesítmény, de nem szabad elfelejteni, hogy mindezt egy forró nyári napon tette, ami hosszú távon nagyon megterhelő a szervezet számára. Sok  fesztiválozó  sajnos elfelejti ezt, és a jóhangulatú bulik mellett sajnos előfordul, hogy az orvosi sátorban kötnek ki.     ", "site": "https://www.borsonline.hu/cimke/veszely"}
{"title": "Árokba csapódott egy autó, négy utas veszélyben ", "body": "Megérkeztek a mentők is. \nÁrokba csapódott  és fának ütközött egy személyautó a 84-es főúton, Simaság és Újkér között, a 86-os kilométerszelvénynél. A járműben négy ember utazott, őket a mentők vizsgálják. A műszaki mentést végző csepregi önkormányzati tűzoltók áramtalanították a járművet - írja  a Katasztrófavédelem .  ", "site": "https://www.borsonline.hu/cimke/veszely"}
{"title": "Fittyet hány az orvosi intelemre, bajba kerülhet Marics Peti ", "body": "A színpadon balesetet szenvedett énekes lábát jelenleg is fekvőgipsz tartja, aminek a nevében is benne van, hogy feküdni kellene vele. Marics ehhez képest féllábon ugrálva vadul a színpadon, amivel többet árt magának, mint gondolná.  \nMarics Peti  két héttel ezelőtt szenvedett  balesetet  a Budapest Park színpadán,  ugrálás közben maga alá fordult a lába, aminek következtében eltört a csontja.  A mindössze 27 éves énekes persze közvetlenül a balesete után is végigcsinálta a bulit, sőt  miután gipszet kapott sem mondott le koncertet , ha tolószékben is, de  ott van minden meghirdetett helyszínen.                  A bejegyzés megtekintése az Instagramon                         Marics Peti 🐺❤️💛 (@maricspeti) által megosztott bejegyzés   Orvosi intelem  A híresen nagy vagány előadóművész azonban  rosszul teszi, ha nem hallgat azokra az orvosokra , akik a pályafutásuk alatt láttak már ehhez hasonló sérülést és olyat is, aki nem volt hajlandó végigfeküdni azt a két hetet,  amíg el nem kezd rendesen összeforrni a csontszövet.                 A bejegyzés megtekintése az Instagramon                         Marics Peti 🐺❤️💛 (@maricspeti) által megosztott bejegyzés   Hogy a dokik pontosan mit mondtak Maricsnak, és mitől féltik a zabolátlan sztárt, azt a holnapi  Borsonline -on olvashatják el.      ", "site": "https://www.borsonline.hu/cimke/veszely"}
{"title": "Azonnal vidd vissza a Lidlbe, ha ilyet vásároltál: bármikor felrobbanhat ", "body": "Vidd vissza, nagyon veszélyes.  \nA vásárlók biztonsága érdekében a Scheppach GmbH elővigyázatosságból visszahívja azon  Parkside Napenergia generátor 300W PSGE 300 A1  termékét, melynek alján az  IAN 420343_2207 nemzetközi cikkszám  látható. A visszahívás oka, hogy a fenti nemzetközi cikkszámmal ellátott termék esetében nem zárható ki, hogy használat közben egyes készülékek kigyulladhatnak. Ezért a Scheppach GmbH arra kéri a vásárlókat, hogy ne használják tovább a terméket - írja a  Lidl . A Lidl visszahívja a terméket A fent nevezett termék a LIDL Magyarország üzleteiben 2023.06.03-tól volt forgalomban. Kérjük Vásárlóinkat, amennyiben a fenti típusú terméket megvásárolták, a továbbiakban ne használják, szíveskedjenek azt bármely üzletünkbe visszavinni. A vételárat – a vásárlást igazoló nyugta nélkül is – természetesen visszatérítjük. A termékvisszahívás kizárólag a  Parkside Napenergia generátor 300W PSGE 300 A1 (420343_2207)  termékünket érinti. A „ Parkside ” márka további termékeire, illetve a Lidl más termékeire a visszahívás nem vonatkozik. ", "site": "https://www.borsonline.hu/cimke/veszely"}
{"title": "Majd' 1 méteres, emberre veszélyes állatot találtak a Balatonon ", "body": "Egy ekkora példánynak már komoly harapása lehet. \nKülönleges bejelentés érkezett a Balatonlelle Rendőrőrsre augusztus 04-én a reggeli órákban, számolt be róla a  Balaton-felvidéki Nemzeti Park . A 7-es főút mentén, egy műanyag rekesz mellett  aligátorteknőst találtak . Az állatot vélhetően ebben a ládában dobták ki, azonban könnyedén szétrágta azt és kiszabadult. A rendőrök a Balaton-felvidéki Nemzeti Park Igazgatóság természetvédelmi őrszolgálatának segítségét kérték a befogásban. Az állat méretéből adódóan már ez sem volt egyszerű, ugyanis  egy ekkora példánynak már komoly harapása lehet. Az aligátorteknős különösen veszélyes állatfajnak minősül, legálisan kizárólag állatkertekben tartható. Azonban nem csupán az emberre veszélyesek. Miután hazánkban természetes ellenségük nincs, a természetbe kerülő egyedek komoly károkat tudnak okozni a természetes élővilágában. Emellett az ékszerteknősökhöz (Trachemys scripta) hasonlóan fenyegetést jelentenek a Magyarországon őshonos mocsári teknősökre (Emys orbicularis) is, amelyeket idővel teljesen kiszoríthatnak a természetes élőhelyükről. A most megtalált példány testhossza eléri a 70 cm-t.   ", "site": "https://www.borsonline.hu/cimke/veszely"}
{"title": "Újra egy zaklató keseríti meg Molnár Anikó életét ", "body": "Molnár Anikóról azt állítja egy férfi, hogy egy párt alkotnak, a probléma ezzel viszont az, hogy a celeb nem is ismeri ezt az embert... Anikó életében nem először tűnik fel zaklató, sajnos újra és újra előkerülnek olyan férfiak, akik addig nézik a híresség videóit és képeit, amíg el nem hiszik, hogy összetartoznak.  \nAz egykori Nagy Ő már három éve szingli, az utolsó kapcsolatának 2020-ban lett vége.  Molnár Anikó  azóta az édesanyja és a háziállatai társaságában él. Bár elégedett a körülményeivel, és  sokáig nem is vágyott társra , egy ideje megint úgy érzi, jó lenne egy szerelem az életében. Nyugodt és romantikus estéket szeretne valakivel,  akivel kéz a kézben üldögélhetnek a kertben, akivel el lehetne utazni egy pár napos kiruccanásra,  akit lehetne hazavárni, aki igazi társa lehetne a hétköznapokban.                  A bejegyzés megtekintése az Instagramon                         Anikó Molnár (@molnaranikoofficial) által megosztott bejegyzés   Nem feltétlenül kell gazdag férfi  Anikó szerelmi élete igencsak kaotikus volt.  Eddig  ötször jegyezték el , volt híres párja  Bochkor Gábor  személyében, de családot tervezett alapítani egy táncossal és egy vállalkozóval is.  Számára mindegy, hogy a társa mivel foglalkozik, nem tartozik azok közé a nők közé, akik szóba sem állnának egy kétkezi munkásemberrel.  Csak szeretne szeretni és szeretve lenni. Ám úgy tűnik, hogy ez egy olyan nagy kívánság, amit nagyon nehezen kap meg, ha megkap egyáltalán.  A nyitottsága sajnos ehhez édeskevés...                 A bejegyzés megtekintése az Instagramon                         Anikó Molnár (@molnaranikoofficial) által megosztott bejegyzés   Zaklatók   Molnár Anikó egyenes ember,  ha megkérdezik a véleményét, elmondja mit gondol.  Megadja és el is várja az őszinteséget, és talán ez az egyik olyan tulajdonsága, ami miatt nehezen talál magának partnert.  Mert a mai világban ez már nem módi...  A szőkeség persze ennek ellenére sem adja fel, szeretné, ha öregkorára lenne mellette valaki, aki fogja a kezét.  Az ismerkedés híres emberként persze nehezített pálya,  hiszen egy közszereplő sosem lehet teljesen biztos benne, hogy aki megkörnyékezi, az tényleg őt szeretné, vagy esetleg a vele járó ismertséget, csillogást? Ez általában csak később derül ki... De még mindig inkább ez legyen a baj, mint az a  veszélyforrás , amelyik szintén a hírességre leselkedik:  vannak rajongók, akik azt képzelik, hogy párkapcsolatban állnak az általuk kiszemelt közszereplővel.                  A bejegyzés megtekintése az Instagramon                         Anikó Molnár (@molnaranikoofficial) által megosztott bejegyzés   Anikóval nem egyszer fordult már elő, hogy idegen férfiak zaklatták, perverz üzeneteket küldözgettek neki, és volt olyan is, aki azt hirdette a városban, hogy ő  Anikó  párja. Aztán kiderült, hogy soha nem is találkoztak... A legfrissebb pletykák szerint  Anikó életébe belépett egy férfi, aki akár a nagy szerelem lehet.  Az örömhír kapcsán a  Ripost  meg is kereste a hírességet, a válasza azonban sokkoló volt:  Nem tudom ki az a férfi, de attól félek, hogy megint egy olyan fickó, aki azt hirdeti, hogy együtt vagyunk... Ez eléggé nyugtalanító.  – mondta Anikó. –  Én ugyanis nem tudok róla, hogy belépett volna az életembe bárki, bár – mint arról sokszor beszéltem – nagyon szeretném, ha jönne. De addig is, amíg megérkezik, óvatosnak kell lennem, mert lépten-nyomon beleakadok az olyan fazonokba, akik azt vizionálják, és hirdetik a városban, hogy együtt vagyunk. A rövid válaszom, hogy még mindig szingli vagyok.     ", "site": "https://www.borsonline.hu/cimke/veszely"}
{"title": "Figyelmeztetést adott ki az Apple: akár az életed is veszélyben lehet ", "body": " A világon mindenütt, így hazánkban is veszélynek tesszük ki magunkat.  Nem csak a telefonunkat, de magunkat is veszélynek tesszük ki éjszakai rossz szokásainkkal. Olyannyira, hogy azt már az iPhone-ok gyártója sem hagyhatta szó nélkül. \nFigyelmeztetést adott ki  az Apple az általuk gyártott telefonok töltésével kapcsolatban –  a legtöbben ugyanis  rosszul töltik  éjszakánként a telefonjaikat, ami nem csak a készüléket károsíthatja, de akár minket is veszélybe sodorhat.  Extrém esetben még az életünkkel is fizethetünk a rossz szokásainkért, így a nagyvállalat úgy érezte, ideje tisztáznia a helyzetet. Ugyan a figyelmeztetést az Apple adta ki az iPhone-okra, de az összes mobilhasználónak érdemes megfogadnia márkától függetlenül: felejtsük el az ágyban töltést! Fotó: DAMRONG RATTANAPONG / Shutersock A cég szerint ugyanis sokan alszanak el vagy a  iPhone-jukkal  a kezükben, videókat nézegetve lefekvés előtt, vagy épp a készülékkel az ágyon, a takaró, netán a párna alatt. Amellett, hogy mindez az alvási ciklusunkra is hatással van, komoly gondot is okoz, ugyanis az Apple ajánlása szerint  mind a telefonokat, mind a töltőt, mind a töltőkábelt jól szellőző helyre kell tenni töltés közben. Ugyancsak figyelmeztetnek a más gyártóktól származó töltőkkel kapcsolatban, ezek ugyanis nem feltétlenül felelnek meg a cég által felállított biztonsági követelményeknek. Azonban az sem jó, ha régi, de már sérült Apple-töltőinkhez vagy kábeleinkhez ragaszkodunk, ugyanis ezek is veszélyesek lehetnek. És hogy pontosan milyen veszélyek leselkednek ránk a cég figyelmeztetése szerint?  Amellett, hogy a készülék károsodhat az említett rossz döntések (párna alatt, vagy alvás közben kézben szorongatott telefon, megrongálódott vagy más gyártótól származó töltőkábel, nem megfelelő szellőzés biztosítása töltés közben) miatt, az áramütés, vagy akár a tűz keletkezésének veszélye is fenn áll – mely szélsőséges esetben akár tragédiához is vezethet. ( Via )   ", "site": "https://www.borsonline.hu/cimke/veszely"}
{"title": "Pillanatokon belül lecsap a vihar: a Katasztrófavédelem is kiadta a riasztást ", "body": "Sokáig emlegetjük majd, amit ma kapunk az időjárástól. \nMásodfokú, narancssárga riasztást adott ki felhőszakadások veszélye miatt az Országos Meteorológiai Szolgálat. Az érintett területeken rövid idő alatt akár ötven milliméternél is több eső eshet. Helyenként akár 50 miliméternél is több csapadék hullik majd - írja a  Katasztrófavédelem.hu . ", "site": "https://www.borsonline.hu/cimke/veszely"}
{"title": "Szemölcs elleni kezelést kapott, majd hazaküldték az orvosok: vérző fekélyes seb lett a csodaszép anyuka fején, mire kiderült a baj - 18+ Fotó ", "body": "Mairead Mcguire a kínok kínját élte át, mire végre megkapta a megfelelő kezelést. \nValószínűleg évekig élt a fején egy súlyosan agresszív rákos csomóval a most 29 éves Mairead Mcguire, aki amikor először tavaly orvoshoz fordult, csak szemölcs elleni kezelést kapott az orvosoktól, mondván, nincs nagy baj, pár hét és elmúlik a furcsa kiütés – írta a  The Sun . Mairead 15 éves korától, vagyis 13 éven keresztül volt a nap, a  szolárium és a barna bőr megszállottja . Hetente négy-öt alkalommal napozott vagy szoláriumozott. Az írországi Belfastban élő lány először 2018-ban érezte a fején, az arca és a haja találkozásánál a csomót, ami után még három hónapig orvost sem keresett fel, viszont tovább szoláriumozott. –  Annyira a rabja voltam a barnulásnak, hogy még akkor sem láttam magam elég barnának, amikor mások már azt mondták, hogy fekete vagyok. Csak nőtt és nőtt a csomó Mikor egyre nagyobb lett a csomó, Mairead végre elment orvoshoz, ám ott azt mondták, csak egy szemölcs. Négyszer el is távolították a barnás foltot, ám nem aszerint, mintha az rákos csomó volna, hanem a szemölcsöknek „járó” fagyasztásos technikával. – Erre egyre gyorsabban nőtt és egyre rosszabb lett a helyzet. Fájt és vérzett a legkisebb érintésre is. Mivel egyre nagyobb is lett, egyszerűen ráfésültem a hajam, hogy eltakarjam.  Mivel az orvos azt mondta, hogy nem kell aggódnom, nem is tettem  – mondta a lány. Pokoli fájdalmak kínozták 2020 szeptemberében aztán, amikor már pokoli fájdalmak is kínozták, elment egy másik orvoshoz is szakvéleményt kérni. A koronavírus miatt csak fényképet tudott neki küldeni első körben, de a doki a  véres-gennyes sebet látva berendelte , mintát vett és azt elküldte szövettanra. – Éppen szoláriumba tartottam, amikor az orvos felhívott, hogy az eredményeim szerint rákos vagyok.  Azonnal visszafordultam és csak az járt a fejemben, hogy nem nevelhetem fel a gyerekeimet. Hallottam róla korábban is, hogy a szoláriumozás bőrrákot okozhat, de soha nem gondoltam, hogy ez velem is megtörténhet. Az anyukát azonnal megműtötték, eddigre a duzzanat három centi hosszú és egy centi széles volt. Csak egy három órás műtéttel tudták eltávolítani maradéktalanul. Mairead örökre az arcán viseli majd a heget  és egy kampányt indított, hogy felhívja a figyelmet a túlzott napozás veszélyeire. Mivel van egy nyolcéves kislánya, Miley-Rose és egy három éves kisfia, Reon, és bizony szeretné őket látni felnőni, úgy döntött, soha többet nem megy napra. ", "site": "https://www.borsonline.hu/cimke/veszely"}
{"title": "Tudtad, hogy a saláta veszélyesebb a csirkehúsnál is? Mutatjuk, miért ", "body": " Tévedés, hogy minden saláta diétás!  Komoly aggodalmakat fogalmaztak meg a szakértők. \nKomoly veszélyre figyelmeztetnek a  Consumer Reports  szakértői, akik megvizsgálták, hogy az utóbbi hat évben milyen  élelmiszereket   hívtak vissza vagy vontak ki a forgalomból bakteriális fertőzés miatt , illetve milyen járványok törtek ki az  elfogyasztott táplálék  miatt.  Kiderült: a salátától és úgy általában a leveles zöldségektől kell a legjobban tartanunk  Fotó: Pixabay A kiértékelt adatok alapján állították össze azt a  tízes listát, amely szerintük a legnagyobb kockázatot hordozza : Leveles zöldségek Sajtok és felvágottak Darált marhahús Hagymafélék Pulykahús Csirkehús Papaja Barack Dinnye Liszt A legveszélyesebbnek tehát a leveles zöldségeket és az azokból készült  salátákat  találták. A meglepő eredmény egyik oka, hogy  a salátákat az esetek többségében nyersen fogyasztjuk, és a tisztítás sem jelent százszázalékos megoldást.  Az egyetlen hatásos módszer a hőkezelés lenne, ez azonban a nyers saláták, salátakeverékek esetében elmarad. Márpedig a zöldségeket és gyümölcsöket nem tiszta ivóvízzel öntözik, ráadásul a szarvasmarhatrágyával együtt beszivároghatnak a termőföldbe az állatok beleiben megtalálható halálos baktériumok is. Kórokozók egyébként a feldolgozás során is rákerülhetnek a salátákra, ha pedig a baktérium bejut a gépsorokba, akkor egy gyártási ciklusban minden terméket megfertőzhet.  A szakértők szerint ezért érdemes a kész salátakeverékek helyett a fejes zöldségeket választani, amelyek esetében a külső levelek eltávolításával és az alapos tisztítással csökkenthetők a kockázatok  – írja a  Mindmegette  oldala.     ", "site": "https://www.borsonline.hu/cimke/veszely"}
{"title": "Na, ez még nagyon hiányzott: újabb erős figyelmeztetést adott ki a meteorológiai szolgálat ", "body": "Nagyon erős UV-sugárzásra figyelmeztet vasárnap az OMSZ. \nNagyon erős UV-B sugárzás várható az ország több részén vasárnap - hívta fel a figyelmet az Országos Meteorológiai Szolgálat (OMSZ). Az OMSZ közleménye szerint vasárnap nagyon erős UV-B sugárzás várható  Dél-Dunántúlon, Észak- és Dél-Alföldön, valamint Észak-Magyarországon. Az OMSZ arra kér mindenkit, hogy  fokozottan védekezzen  a napsugárzás által okozott leégés ellen. Amennyiben lehetséges napközben  11 és 15 óra között kerüljék a napozást . Vállat takaró póló, szalmakalap, illetve fényvédő krém használata mindenképpen javasolt. Közölték, normál bőrtípusnál már 15-20 perc napon tartózkodás esetén is bőrpír keletkezhet. ", "site": "https://www.borsonline.hu/cimke/veszely"}
{"title": "Kiderült: Ennyire robbannásveszélyesek az elektromos autók valójában ", "body": "Egyre több az elektromos autó az utakon: joggal vetődik fel a kérdés a nagyfeszültségű elektromos rendszerek biztonságával kapcsolatban: mennyire vannak kitéve az utasok vagy a környezet az áramütés veszélyének? Mennyire tűzbiztosak az akkumulátorok? \nA balesetkutatók és a biztosítótársaságok által végzett tanulmányok és tesztek megnyugtató eredményt hoztak, az  elektromos autók biztonságuk tekintetében  nem maradnak el a hagyományos hajtásrendszerrel rendelkező autóktól. Töltőállomáson sem fenyeget veszély A számos védelmi intézkedésnek köszönhetően e járművek elektromos alkatrészei még nedves körülmények között sem fenyegetnek áramütés veszélyével – sem álló helyzetben, sem menet közben, sem a töltőállomáson „tankolva”, sem pedig baleset esetén. A tűzveszély sem nagyobb az elektromos autóknál, mint a hagyományos belsőégésű motorral szerelt modelleknél, már csak azért sem, mert nem hordoznak a fedélzetükön tűzveszélyes üzemanyagot. Mindemellett az egészségügyi és műszaki mentők, illetve a szervizszolgáltatók célzott képzésben is részesülnek a korszerű elektromos autókkal követendő eljárásról. Ellentétben az  olykor hallható feltételezésekkel , az elektromos autók nagyfeszültségű rendszere sem menet közben, sem a töltés során nem jelent semmiféle áram­ütésveszélyt. Erről védőmegszakítókkal és széles körű érzékelőrendszerrel ellátott, kifinomult biztonságtechnika gondoskodik, s minden elektromos alkatrész olyan védelemmel rendelkezik, hogy autómosóban, esőben vagy árvízben sem léphet fel áramütés veszélye. Nincs benne gyúlékony üzemanyag Mindemellett számos tanulmány mutatta ki, hogy  az elektromos járművek esetében éppoly alacsony a tűzveszély, mint a belsőégésű motorral szerelt modellekben.  Az elektromos autók fedélzetén konstrukciójukból adódóan nincs gyúlékony üzemanyag, egy ép lítiumionakkumulátor spontán begyulladását vagy egy égő elektromos jármű berobbanását pedig műszaki szempontból csaknem lehetetlennek tartják a szakértők. A Skoda ENAQ iV EuroNCAP töréstesztjén, ahol az autó a maximális 5 csillagot kapta, be­bizonyosodott, hogy a fedélzeti nagyfeszültségű rendszer nem jelent megnövekedett kockázatot baleset során, ugyanis ütközéskor az elektromos alkatrészek ezredmásodpercek alatt automatikusan lekapcsolódnak az akkumulátorról, így már nincsenek feszültség alatt. A vezetőt, az utasokat, a baleset további részeseit és a mentőket így nem fenyegeti áramütés veszélye.  Az ütközési teszt során a jármű padlózatában jól védetten elhelyezett akkumulátorblokk a de­formálódó karosszéria ellenére is sértetlen maradt. A tűzoltók tudják, mit kell tenniük Ha minden meghozott biztonsági óvintézkedés ellenére mégis tűz ütne ki, az elektromos jármű oltása másként zajlik, mint a belsőégésű motorral hajtott autóké. A tűzoltók ezért speciális oktatásban és továbbképzésben részesülnek, tovább bővítve a helyszíni teendőkre vonatkozó ismereteiket. A tűzoltók  hőkamerával is vizsgálhatják  a nagyfeszültségű akkumulátor állapotát, és szükség esetén lehűthetik, hogy megakadályozzák a hajtásrendszer-akkumulátorának kigyulladását.  Mivel az akkumulátorok néha késleltetve vagy ismételten is kigyulladhatnak, az elektromos járműveket balesetet követően biztonsági okokból elkülönítve vagy vízmedencében helyezik el, amíg nem zárható ki a sérült akkumulátor öngyulladásának vagy újbóli meggyulladásának veszélye. ", "site": "https://www.borsonline.hu/cimke/veszely"}
{"title": "Kiálló villanydrótok, üvegszilánkok, hajléktalanok – így néz ki ma egy játszótér a belvárosban ", "body": "Üvegszilánkok, kiálló drótok, kiégett növényzet, parlagfű és 2 centis hézagok a burkolatban. Ivókút, ami nem működik a 40 fokos kánikulában. Ez a kép fogadja az V. kerületi édesanyákat és a gyerkőcöket a Hild téren, de hasonló a helyzet a Vörösmarty, a Podmaniczky és a Fővám téren is. A Városháza Park sem a fénykorát éli, igaz, oda nem családok járnak... \nA szülők kétségbeesve fordultak segítségért az V. kerület fideszes polgármesteréhez, Szentgyörgyvölgyi Péterhez, aki kezdeményezte több tér kezelésének átvételét is. Ezt válasz nélkül hagyta a Főpolgármesteri Hivatal. A Hild tér kapcsán ugyan szóban elhangzott, hogy a Fővárosi Önkormányzat nyitott a tér kezelésének átadására a Belváros önkormányzata részére, azonban hivatalos megállapodás mind ez idáig nem jött létre. A kerületi önkormányzat így egyelőre nem tud mit tenni, hogy a városrészben élők jogos elvárásának megfelelve biztosítsák a terek rendezettségét, tisztaságát.  Szomorú ez azért is, mert a terek építészetileg különlegesek, a Belváros önkormányzata 2019-ben felújíttatta őket, sőt a Podmaniczky tér és a Vörösmarty tér az Európai Tájépítész Szövetség honlapján a magyar tájépítészeti alkotások is között szerepelt. A Mandiner szerint Budapest a szóbeli megállapodás után elindította a hivatalos folyamatot. De a helyzet napjainkra sem változott, a Hild tér és több más a főváros kezelésben lévő tér is elhanyagolt. A  Metropol  megkereste az ügyben a Fővárosi Önkormányzatot, ahonnan lapzártánkig nem érkezett válasz. Elégedetlenek a környéken élők Szentgyörgyvölgyi Péter Belváros-Lipótváros polgármesterét a kerületben élő szülők keresték meg: ű A baloldali képviselők is megszavazták, hogy kérik vissza a teret A Hild tér kapcsán egyértelműen a számos lakossági panasz indította meg a tér kezelésének átvételét – tudta meg a Metropol a Belváros-Lipótvárosi Önkormányzattól. Mint mondták, az ügyben született képviselő-testületi határozatot a testület minden tagja – a baloldali képviselők is – megszavazták. A Vörösmarty tér és a Podmaniczky tér esetében Belváros Önkormányzata már a lakossági panaszok felerősödése előtt is tett kezdeményezést az átvételre, legalább 4 alkalommal. A költségvetés közel felét elvette Karácsony A köztisztasági üzemeltetési költségek pontos összegéről a Fővárosi Közterület-fenntartó Kft., míg a zöld felületek karbantartásáról a FŐKERT Zrt. tudna nyilatkozni. Megkerestük a Főkertet, hogy mekkora összegbe kerül a terek gondozása, de lapzártánkig nem érkezett válasz. Az azonban biztos, hogy jóval kevesebb összegből kell gazdálkodnia a szervezetnek, mint korábban. Karácsony Gergely főpolgármester alaposan megnyírta a cég költségvetését. 344 millióról 180 millió forintra csökkentette a működésre adott összeget, amely meglátszik a belváros tereinek és parkjainak állapotán is.  ", "site": "https://www.borsonline.hu/cimke/veszely"}
{"title": "Ajjaj! Veszélybe került a magyar sztársportoló olimpiája ", "body": "Babos Tímea sérülés miatt visszalépett a csütörtökön esedékes páros negyeddöntőtől a budapesti Római Teniszakadémián zajló, 235 ezer dollár (71,6 millió forint) összdíjazású salakpályás női tornán. \nA szervezők tájékoztatása szerint  a legjobb magyar női játékos csípőproblémák miatt nem vállalta a folytatást , amelyek következtében kedden 6:0, 2:0-ás hátránynál feladta a fehérorosz Aljakszandra Szasznovics elleni meccsét egyesben. A világranglista 121. helyezettje párosban Jani Réka oldalán lépett volna pályára csütörtökön, kettősük elvileg a tokiói olimpia női páros mezőnyében is ott lesz majd. Édesapja, Babos Csaba az MTI-nek elmondta, egyelőre nem javul lánya csípősérülése, amellyel Wimbledon óta küszködik. \"Tegnap volt MRI-n, ahol kisebb porcleválást diagnosztizáltak a csípőjében, emellett még van egy gyulladás az Achillesében is\" - közölte a női szakágvezető, aki egyben Billie Jean King Kupa-kapitány is. \"Most Szombathelyen van kivizsgáltatni az Achillesét, és a nap folyamán egy csípőspecialista is megnézi. Végső soron az orvosi stáb fog dönteni az olimpiai indulásról, mi még nem mondtunk le Tokióról, ahová hétfőn utaznánk el. Meglátjuk, hogy alakulnak a következő napok\"  - tette hozzá. ", "site": "https://www.borsonline.hu/cimke/veszely"}
{"title": "A vízből fél méterre felugró halakkal gyűlhet meg kajakosaink gondja az olimpián ", "body": "Kopasz Bálint kajakos egyértelműen éremesélyese a kajak egyes 1000 méteres távjának, ám az ellenfelek mellett a tokiói halakkal is számolnia kell. \nBálint előolimpiát nyert a tokiói Tengeri Liget Csatornában felépített versenypályán, majd edzőtáborozott ott, és június elején Poznanban az 500 és 1000 méteres távon simán legyőzte a táv legjobbjait az Eb-n. – Tokióban kellő helyismeretünk van – mondta Demeter Irén, a 24 éves világ- és Európa-bajnok kajakos edző édesanyja. –  A várható hőség és a viharos szél mellett a 30–40 centis, a vízből fél méterre is felugró halaktól ugyancsak tartani lehet,  bár úgy hallottam, a pikkelyesek inkább a pálya felvezető szakaszán ficánkolnak. Mindenesetre kellemetlen lenne, ha az ezres olimpiai fináléban valamelyik mellkason csapná Bálintot. Kopasz az említett távon éremesélyes, bár a németek kiválóságai az utóbbi hetekben kissé „felszívódtak”, jobbára magaslati edzőtáborban tréningeztek. – A válogatókon és az Európa-bajnokságon messze nem csúcsformájában versengett a fiam – emelte ki Irénke, aki június huszadikán, Bálint 24. születésnapján zöldborsólevessel, bográcsban készült marhacombbal és barackos-köleses tortával lepte meg a fiát. Nem tagadja, édesanya énje izgatottabb, mint az edzői. Utóbbiként ugyanis pontosan érzi, hogy jó úton haladnak.  Ami az egyes 1000 méteres versenyt illeti, az utolsó 150 méteren fog robbantani Bálint,  most éppen ezt gyakorolják, amihez segítséget adott több férfi kenukettős, sőt a Csipes Tamara, Bodonyi Dóra női kajakduó ellen is versengett az edzéseken. ", "site": "https://www.borsonline.hu/cimke/veszely"}
{"title": "Rejtett veszélyek a lakásban: 5 meglepő dolog az otthonodban, amitől megbetegedhetsz ", "body": "Különösen fontos odafigyelni ezekre, ha gyermekkel, vagy gyengébb immunrendszerű emberrel élünk egy háztartásban. \nOtthonunk az a hely, ahol egy hosszú nap után fellélegezhetünk, megpihenhetünk, és ahol szeretteinkkel is a legtöbb időt töltjük. Az valószínűleg meg sem fordul a fejünkben, hogy egyes helyiségekben helyet foglalhatnak olyan dolgok, amelyek  komoly veszélyt  rejthetnek magukban –  különösen az egészségünkre . Az ilyen elemek a gyomorpanaszoktól kezdve a bakteriális fertőzéseken keresztül akár légzési panaszokat is képesek okozni. Aggodalomra nincs különösebb ok, azonban ha egy háztartásban élünk egy csecsemővel, kisgyermekekkel, vagy egy gyengébb immunrendszerrel rendelkező emberrel, érdemes egy pillantást vetni ezekre a dolgokra. Távirányító A távirányítók és az olyan eszközök, mint például a billentyűzetek, egerek, fülhallgatók,  játékkonzolok kontrollerei , vagy éppen a telefonunk, mind olyan eszközök, amelyeket naponta több tucatszor érintünk meg. Nagy a valószínűsége, hogy nem létezik olyan ember, aki egy-egy érintés előtt megmossa a kezét, ezért ezek a tárgyak rengeteg baktériumot hordozhatnak magukon. Ide tartozik például az E. Coli és a szalmonella is, amelyek egy beteg, vagy gyengébb immunrendszerű emberre komoly veszélyt jelentenek. Padlószőnyeg Még  napi porszívózás  és gondos takarítás mellett is veszélyesek ezek a felületek, szálaikba ugyanis képesek mélyen beivódni a szennyeződések, akár az állatszőr is. A padlószőnyeg emellett jelentős mennyiségű illékony szerves vegyületet, és tartósítószert tartalmazó formaldehidet képes kibocsátani, ami sok esetben felelős a légzési problémákért, akár a rendszeres orrvérzésért is. Légfrissítő Akár aeroszolos, akár illatgyöngyös, vagy potpurri jellegű illatosítóról van szó, a beltéri levegőt ezekkel minden esetben szennyezzük. Ezek a tárgyak egyes esetekben olyan illóolajokat és vegyszereket tartalmaznak, amelyek légzési nehézségeket, fejfájást vagy akár szemirritációt okozhatnak. Tipp! A kellemetlen szagok megszüntetéséhez alkalmazzunk gyakori szellőztetést, és ecetes felmosást, ha pedig mindenképpen valami illatforrást szeretnénk a lakásban elhelyezni, saját kezűleg készítsünk légfrissítőt: például szárított virágokból. Gyertya Van egy bizonyos hangulata az illatgyertyáknak, amelyeknek egyesek csak nehezen képesek ellenállni – ez pedig teljesen érthető: a színek, a fények és az illatok harmóniája képes rendkívül komfortossá tenni az otthonunkat. Sajnos azonban a legtöbb gyertya paraffinviaszból készül, amelyet kőolajjal állítanak elő, emiatt olyan vegyi anyagok is felszabadulhatnak, mint a ketonok és a benzol – ezek mind képesek irritálni a teljes légzőrendszert. Por Nem is hinnénk, de  meglepő összetétellel rendelkezik  a lakásunkban időről időre felgyülemlő általános por. Elengedhetetlen a gyakori portörlés, az allergiában vagy asztmában szenvedők számára ugyanis óriási kockázatot jelent a por jelenléte. ", "site": "https://www.borsonline.hu/cimke/veszely"}
{"title": "Nagy kockázatot rejtenek: Most a legveszélyesebbek a támadó darazsak ", "body": "Fullánkos barátaink esetében előfordul, hogy sokan jönnek össze egyszerre. Ekkor pedig már veszélyesek tudnak lenni, főleg ránk, emberekre. \nA napokban hallhattunk annak a 8 éves kislánynak az esetéről, akinek összecsípték az arcát a darazsak Hajdú-Bihar megyében. A mentők végül megmentették a kislány életét és stabil állapotban vitték kórházba. Adódik a kérdés, mit tegyünk, ha az ilyen eseteket el akarjuk kerülni, és nagyra nőtt méhrajt vagy darázsfészket találunk? A szökött rajok duplán veszélyesek A méhrajokkal egyszerűbb dolgunk van. – Elöljáróban fontos leszögezni, hogy a rengeteg  méhfaj  közül a méhészekhez kizárólag a mézelő méhek tartoznak  – mondta a Borsnak Horváth Gábor, az Országos Magyar Méhészeti Egyesület szakértője. Ha szabadon álló méhrajt észlelünk, akár fán, vagy más helyen, fontos tudnunk: nemcsak a lakosság, hanem a méhészetekben levő méhcsaládok is veszélyben vannak. – Sajnos az éghajlatváltozás miatt olyan betegségek, kártevők jelentek meg, amik miatt már nem tudnak vadon élni. Fontos tudni, hogy a méhek három kilométer sugarú körben mozognak, messzebb nem repülnek  – részletezte a szakértő. Mit tesznek a befogók? Horváth Gábor azt is elmondta: a méhészek csak akkor segítenek, ha könnyen hozzáférhető helyen van a raj vagy a fészek. – A szakember befogja a rajt, majd karanténba teszi: megfigyeli a méheket. Betegség esetén beavatkozik a család életébe, ha viszont egészségesek az állatok, bevonja őket a saját állományába. Amennyiben nehezen hozzáférhető helyen fészkelnek a méhek, kérheti a méhész a tűzoltók segítségét, de érdemes megkímélni az erőforrásaikat, mert lehet, hogy máshol sokkal nagyobb szükség van rájuk ugyanabban az időben  – szögezte le a szakértő, aki kiemelte: ha felszámolják a rajt, nemcsak a lakosok, de három kilométer sugarú körben a többi méhcsaládot is megkímélik a fertőzésektől és a veszélyektől. – Az egyesületünk együttműködik a Katasztrófavédelemmel: létrehoztunk egy méhrajbefogó adatbázist, ami az interneten bárki számára fellelhető. Ebben szerepelnek azok a civil méhészek, akik elérhetőek abban az esetben, amikor szakemberre van szükség. Ez egyfajta közösség felé történő felelősségvállalás is a részükről. A darazsak kitöltik a meleg helyeket A darazsakkal sokkal jobban vigyázzunk, hisz ragadozó rovarokról van szó. – Most kezdődik a darázs-szezon, sorra születnek a kis fullánkosok. Előfordulhat, hogy ma még egyet sem láttunk, holnap pedig ellepik az udvart, vagy a lakást, mert egyszerre kelnek ki a fészekben  – mondta a Borsnak Boros Tibor méhrajbefogó. – Leggyakrabban szellőzőkben, födémekben és üregekben telepednek meg a darazsak. Olyan helyet keresnek, ami meleget ad és tágas a számukra. Amikor födémben raknak fészket, az azért veszélyes, mert könnyen átrághatják a mennyezetet. Ha ez megtörtént, azonnal ki kell lakoltatni a lakókat, mert életveszély áll fenn  – részletezte Boros Tibor. A szakember azt is elmondta: a házi praktikákkal többet ártunk, mint használunk. – Sok helyen tapasztalom, hogy betömik a lyukakat – leggyakrabban purhabbal – ahol befurakodtak a darazsak, abban a reményben, hogy megfulladnak. Ez hibás felfogás, mert ezek a rovarok mindig a kiutat keresik. A fészkeknek nem szabad sem WD40-nel, sem pörzsölővel nekiesni. Ez csak olaj a tűzre  – tanácsolja Boros Tibor. Mivel a darazsak ragadozó rovarok, minden esetben irtják őket a szakemberek. – Hazánkban leginkább a francia-, a német- és a  lódarázs  van jelen. Sajnos sokan összetévesztik az óriás tőrösdarazsakat a lódarázzsal, holott előbbi ártalmatlan és védett, utóbbi pedig nagyon veszélyes. Onnan lehet őket megkülönböztetni, hogy a lódarázs potroha sárga csíkos, a tőrösdarázsén pedig négy sárga kocka van  – hívta fel a figyelmet a méhrajbefogó. Mit tegyünk ha megcsíptek? Sajnos sokan érzékenyek vagy allergiásak akár a darázs-, akár a méhcsípésre. Utóbbinál valamilyen éles tárggyal pöcköljük, húzzuk ki a fullánkot. – A kalcium, valamint az ecetes borogatás ezekre a csípésekre hatástalanok, nem érnek semmit. – A csípés helyét sima vízzel mossuk le, majd hűtsük, jegeljük – de úgy, hogy a fagyasztott tárgy ne érjen közvetlenül a bőrhöz! Gyógyszertárakban kaphatók csípés utáni, hűsítő krémek, gélek. – Átmenetileg segíthet antihisztamin tartalmú gyógyszer, fájdalomcsillapító vagy gyulladáscsökkentő. –  Súlyos allergiás reakció – nehézlégzés, hirtelen duzzanat, hányinger, hányás, szédülés, ájulás – esetén azonnal hívjuk a mentőket. A gyors segítség életet menthet! ", "site": "https://www.borsonline.hu/cimke/veszely"}
{"title": "Delta variáns támadta meg Hajdút ", "body": "Hajdú Péter bejelentette, hogy ő és párja is elkapta a koronavírus veszélyes változatát, a delta variánst. A műsorvezető a Borsnak elmondta, minek köszönhetik, hogy nem történt nagyobb baj. \nNéhány hónappal ezelőtt Hajdú Péter és a kedvese, Eszter számára nem volt kérdéses, hogy  felveszik mindkét oltást , hiszen tudták;  ez az egyetlen módja annak, hogy védettek legyenek  a koronavírussal szemben és csak így fékezhető meg a terjedése. Mint utóbb kiderült, a lehető legjobb döntést hozták, ugyanis egy héttel ezelőtt mindketten  megfertőződtek a vírussal, ráadásul a Delta variáns támadta meg a szervezetüket. Megvádolták A Media Vivantis vezérigazgatója először az Instagram-oldalán egy fotóval tudatta a követőivel, hogy pozitív tesztet produkált. A hozzászólok  azzal vádolták meg, hogy vakcina-propaganda áll a háttérben . Péter elmondta, hogy a vádaskodás természetesen teljesen alaptalan és  senki sem kérte fel őket arra, hogy úgymond reklámozzák az oltást , csupán szerették volna a saját tapasztalaikat megosztani a nyilvánossággal, abban bízva, hogy ezzel segíthetnek az embereknek. Ez történt velük A Bors megkeresésére Péter elmondta, mi történt velük az elmúlt napokban. -  Eszti két Astra Zeneca-t kapott, én pedig két Moderna vakcinát. Most mindketten elkaptuk a delta variánst. Először a kedvesemnél jelentkezett néhány tünet, ezért tesztelték, s mivel együtt élünk, ezért rajtam is elvégezték a vizsgálatot.  A vakcináknak köszönhetően a legmagasabb láza 37,5°C volt enyhe, náthás tünetekkel. Nekem egyáltalán nem volt hőemelkedésem, jellemzően csak orrfolyást tapasztaltam.  Viszont ami fontos, hogy  mindketten elvesztettük a szaglásunkat.  Eszter egyáltalán nem érez ízeket, én pedig csak az intenzívebb, keserű és savanyú ételeket, italokat érzem  - tette hozzá. Hajdú Péter elmondta, hogy igazán szerencsésnek érzik magukat,  az ismerőseik között ugyanis olyan is akad, aki még mindig harcol a betegséggel. ", "site": "https://www.borsonline.hu/cimke/veszely"}
{"title": "Halálos veszélybe sodorhat a mikroalvás a volánnál – így tehet ellene ", "body": "A nyári melegben, főleg hosszabb távon a monoton autópályás vezetésnél óriási veszélyt jelent az autóvezetőkre a mikroalvás jelensége. A néhány másodpercre kikapcsoló agy életveszélyes baleseteket eredményezhet. \nA múlt héten tíz halálos áldozatot követelt a mikroalvás egy horvátországi buszbalesetben. A sofőr, aki nem sokkal a baleset előtt vette át váltótársától a volánt, saját elmondása szerint másodpercekre aludt csak el, ám eköz­ben a busz lefutott az útról, és felborult. De mit is takar a szakértők által mikroalvásnak nevezett jelenség? Ilyenkor a testünk egyszer csak kikapcsol, és néhány másodpercre spontán módon elalszunk.  Sokszor nem is va­gyunk tudatában annak, hogy mi történik velünk, hiszen felületes alvásról lévén szó, nagyon hamar fel is ébredünk. Agykutatások során kiderült, hogy a mikroalvás agyunk elvesztett csatájaként is leírható, ugyanis MRI-vizsgálatok kimutatták: előtte és közben az alvást szabályozó talamusz aktivitása hirtelen csökken, míg a figyelemért felelős agyi területek aktivitása nő, hiszen érzékelik a veszélyt. Utóbbi területek ilyenkor alulmaradnak, de nem sokáig, hosszú távon a figyelemközpontok nyernek, hiszen maximum tíz másodpercig szokott tartani ez az öntudatlan állapot. Sőt ennél sokkal rövidebb ideig is lehetséges, gyakorlatilag ébren is, hiszen egy 2011-es amerikai kutatás kimutatta: kialvatlanságnál egyes idegsejtjeink képesek úgy leállni egy pillanatra, mint amikor alszunk. Ilyenkor nincs konkrét alvás, inkább a figyelmet igénylő feladatoknál egy-egy olyan elkövetett hiba lehet a nyoma, amely egyébként nem jellemző ránk. Aki sokat és hosszú távon vezet pihenés nélkül, olyan fi­gyelmeztető tüneteket észlelhet magán a nehezen nyitva tartható szemek mellett, mint a fejfájás és az „égő” szemek, a túlérzékenység a vakításra vagy a gyakori ásítás, a látótér beszűkülése.  Az a jelenség is a nagyon közeli elalvást jelzi, hogy a sebességet magasabbnak értékeljük és a jármű zaját erősebbnek halljuk. Ekkor az agy végső figyelmeztetést adhat, úgynevezett hallucinációt, ami a további vezetést igyekszik megakadályozni. Ha a vezető a végső jelzést is figyelmen kívül hagyja, bekövetkezik a baj, a mikroalvás. Ilyenkor az is előfordulhat, hogy a vezető szeme még nyitva van, de nem észleli a veszélyt, illetve nem képes arra reagálni, ami  100 km/h sebesség mellett közel 30 méter „vakrepülés” másodpercenként.  Ha valaki ilyen jeleket érzékel, jobb, ha azonnal behajt a legközelebbi parkolóba, és húsz percet alszik. Hosszabb alvás nem ajánlott, mert akkor még fáradtabban ébred. Praktikák, amelyek segíthetnek Lehetőség szerint kipihent állapotban üljön a volánhoz! Kényelmes ruhában vezessen! A vezetés előtti napon már ne igyon alkoholt, gyógyszer szedése esetén ügyeljen a mellékhatásokra, amelyek hosszú távú vezetésnél nagyon komoly problémákat okozhatnak. Rendszeresen szellőztessen, ügyeljen az utastér hőmérsékletére! Az ideális 18-23 fok között van. A kávé, a hangos zene, vagy a beszélgető útitárs nem jelent megoldást, hiszen a kávé csak rövid távon hatásos, a hangos zene és a beszélgetés pedig inkább megterhelés a fáradt szervezetnek. Hasznos lehet egy rövid pihenő, a szabad levegőn átmozgatni a testet, néhány guggolás, egy kis séta. ", "site": "https://www.borsonline.hu/cimke/veszely"}
{"title": "Gondoltad volna? Fertőzést cipelhetünk haza a nyaralásról hozott növényekkel ", "body": "Fogadjunk, hogy az ön környezetében is van olyan ember, aki hozott már haza a csomagjába rejtve a külföldi nyaralásáról valamilyen növényt, vagy termést. Jobb, ha ön nem teszi, mert szigorodnak a szabályok! \n„De én csak gyökereztetni akartam” Nemcsak azért veszélyes bármiféle növényt a csomagunkba szuszakolva hazahozni, mert  a határon akár megbüntethetnek bennünket,  hanem mert számos veszélyt hordoz magában egy ártatlannak tűnő termés is. Hány olyan háziasszony van, aki azzal haknizik, hogy a látványos virága, amit mindenki megcsodál a görögországi nyaralásukról való, onnan csente magának a növényt, amit aztán kigyökereztetett, vagy éppen elültetett. De biztosan hallott már olyan történetet is, hogy magot hoztak Ciprusról. Veszélyes kártevők lehetnek a növényeken A csomagokba rejtett növényeken, növényi termékeken vagy terméseken jelen lévő anyagokkal komoly veszélyt hozhatunk magunkkal. A déli országokból vagy egzotikus tájakról származó, természetben gyűjtött, piacon beszerzett, de akár az üzletben vásárolt, ültetésre szánt növényeken és terméseken olyan,  hazánkban nem honos növénykárosítók lehetnek jelen, amelyek komoly gazdasági és természeti károkat okozhatnak. A zöld vándorpoloska vagy a selyemfényű puszpángmoly is így kerülhettek be az országba. Vannak növények, amiknél akár már egyetlen termés is csak növényegészségügyi bizonyítvány birtokában szállítható be Európai Unión kívüli országból. Hatással vannak az őshonos fajokra – V eszélyeket hordoz az idegenhonos növények behozatala is. Van olyan nézet, miszerint ezer behurcolt vagy behozott fajból száz kikerül a szabad természetbe, tíz megtelepszik és ebből egy inváziós fajjá válik. Az inváziós fajok nem képesek beilleszkedni a hazai ökoszisztémákba, folyamatos, gyors terjedésükkel megváltoztatják élőhelyeinket, kiszorítják az őshonos növény- és állatfajainkat   – mondta Madarász Enikő, a Fertő–Hanság Nemzeti Park természetmegőrzési szakreferense a Kisalföld napilapnak. Példaként a selyemkórót említette, amit az 1600-as években hoztak be Észak-Amerikából, kezdetben dísznövényként, botanikus kertekbe ültették.  Mára az egész országban elterjedt és sok természetvédelmi problémát okoz.  Egyébként pedig azért sem érdemes nyaraláskor egzotikumok gyűjtésével bajlódni, mert az itthoni kertészetekben is számos példányt beszerezhetünk belőlük. ", "site": "https://www.borsonline.hu/cimke/veszely"}
{"title": "Veszélyben az egészségügyi adataink ", "body": "Nem csak a banki, de bizony az egészségügyi adataink is értéket képviselnek, így nem meglepő, ha ezeket a rendszereket is folyamatosan külső támadások érik. Az új kihívást napjainkban a kiberbiztonság jelenti már ezen a területen, hiszen az egyetlen megoldás: folyamatosan fejleszteni. \nA digitalizáció nem csak előnyt jelent egy adott iparágban, de bizony veszélyeket is hordoz. Egészségügyi adatok gyakorlatilag ma már csak a digitális térben keletkeznek, és a modern orvostudomány számos hálózatba kötött eszközt használ. Nem véletlen, hogy a kiberbiztonság ezen a területen is egyre meghatározóbb szerephez jut, ami éppen úgy érinti az egyént, mint azokat az állami és magánszolgáltatókat, akik végigkísérik a betegutat, Sőt, az adatok védelmének még nemzetbiztonsági szempontból is van jelentőségük. A kritikus fontosságú ágazatok esetében - és az egészségügy bizony ilyen -, az ilyen fenyegetések ugyanis rendszerszintű összeomlásokhoz is vezethetnek, amely akár emberéleteket is követelhet.   Az Európai Unió az év elején fogadta el azokat a hálózati és információs rendszerek biztonságára vonatkozó új irányelveket (NIS2 - Network and Information System 2), amelyeket jövő őszig minden tagállamnak be kell illesztenie saját jogrendszerébe. Ez a remények szerint jelentősen hozzájárulhat a kiberbiztonság növeléséhez, hiszen számos területre kiterjed és számos szereplőt érint.   Kockázatok és mellékhatások   A külső támadások gyakoribbá és összetettebbé váltak - állítja  Dr. Rami Riman , az InterSystems EMEA (Európa, Közel-Kelet és Afrika) régióért felelős vezetője. Az egészségügyi szakértő, aki előad majd a május 17-én megrendezésre kerülő a  2. Digital Health Essential  konferencián, szerint a személyes adatok védelme mellett a működés stabilitása is kulcsfontosságú, hiszen ez legalább akkora problémát jelenthet a rendszert üzemeltetők számára, mint maguknak az adatoknak az elvesztése vagy illetéktelen kezekbe kerülése. Az adatvezérelt egészségügy esetében a hatékonyság növelése, így a költségek csökkentése és a jobb ellátás, miatt komoly hangsúlyt kap a beteginformációk különböző egészségügyi szolgáltatók közötti kommunikációja. Az egyre több eszköz és az egyre több adat így azt is jelenti, hogy az egészségügyi kiberbiztonság jelenleg - és feltehetően még jó ideig - az egészségbiztonságnak az egyik meghatározó tényezője lett. Ez pedig kihatással van az egészségügyi ágazati fejlesztéseire is.   Adattengerben halászók   Tehát, aki nem fordít elegendő erőforrást a digitális fejlesztésekre az az egészségügyi ágazatban is lemarad. A digitalizáció új látásmódot kíván minden szereplőtől – véli  Póda Tamás , a Synlab kereskedelmi és marketingigazgatója. A labordiagnosztikai szolgáltatásokat nyújtó vállalkozásnál a cél egy olyan portál bevezetése, ahol a vizsgálati eredmények alapján nem csak személyre szabott információkkal és ajánlatokkal lehet majd nyomon követni a páciensek egészségi állapotát, de maga páciens is digitálisan követheti saját labormintájának útját, a vizsgálat folyamatát és az eredményeinek várható érkezését.   A digitalizáció és az adattudomány tehát óriási támogatást adhat az egészségügyi ellátás javításának itthon is. A jövő egészségügyi intézményeiben ugyanis „digitális” pácienseket látnak majd el – hangsúlyozza a rendezvényen szintén előadó  Dr. Esther Saiag  a Tel Aviv Sourasky Medical Center képviseletében. Izrael legnagyobb betegállátó intézménye évente 1,8 millió beteglátogatást kezel, az 1500 ágyra pedig egymillió lakos jut a metropoliszból és a környező agglomerációból. A hatékony ellátás itt is csak a digitalizáció segítségével érhető el. Az új kihívások merőben új látásmódot, új szakembereket és új jogi szabályozást kívánnak. A kormányzati digitális egészségügyi reform eredményeképpen a tervek szerint a korszerű infokommunikációs megoldások megjelenésével és a telemedicinális szolgáltatások kialakításával hatékonyabbá válik az intézmények működése. Ez támogatja a humánerőforrás-kapacitás optimálisabb szervezését, jobb kihasználását és az egészségügyi dolgozók adminisztratív terheinek csökkentését - okos eszközök bevonásával és a virtuális térben megvalósuló ellátások segítségével.   Az innovatív digitális megoldások számos aspektusáról szó esik majd a május 17-én megrendezésre kerülő  2. Digital Health Essential  konferencián, Magyarország vezető digitális egészségügyi eseményén. ", "site": "https://www.borsonline.hu/cimke/veszely"}
{"title": "Most adták ki a riasztást: veszélyes, ami az ország felé tart! ", "body": "Elsőfokú riasztást adott ki a meteorológiai szolgálat. \nElsőfokú, citromsárga riasztást adott ki zivatarok kialakulása miatt az Országos Meteorológiai Szolgálat. A katasztrófavédelem kiemeli, az érintett területeken  elsődleges veszélyforrást a villámlás jelent, emellett esetenként megerősödhet a szél, és jégeső is előfordulhat.   A riasztások által érintett területeket, járásokat a  met.hu -n elérhető, folyamatosan frissülő térképen követhetitek nyomon.   ", "site": "https://www.borsonline.hu/cimke/veszely"}
{"title": "Őrület az M3-ason, videóra vették, mi sokkolta a sofőröket a belső sávban ", "body": "Centiken múlt a tragédia az M3-as autópályán, ahol váratlan helyen állt meg egy autó. \nVészvillogóval, a belső sávban állt egy autó az M3-as autópályán . Az esetet egy másik autó  fedélzeti kamerája  vette fel -  számolt be az esetről a Tények . Az életveszélyes helyen hagyott kocsit alig tudta kikerülni a többi sofőr, többen majdnem belecsapódtak. Csak a szerencsén és a többi autós lélekjelenlétén múlt, hogy nem történt tragédia. A videót készítő sofőr mögött érkező is alig tudta kikerülni az életveszélyes helyen álló kocsit. A szakértők szerint, műszaki hiba esetén soha ne a belső sávban álljunk meg a sztrádán, hanem próbáljuk a leálló sávba kormányozni az autót, hiszen ez a sáv azért van.     ", "site": "https://www.borsonline.hu/cimke/veszely"}
{"title": "Figyelmeztetést kapott mindenki, aki használ wifit: nagy veszélyben vagyunk ", "body": "Szerencsére számos lépéssel meg lehet előzni a bajt! \nA Verizon figyelmeztetést adott ki mindenkinek, aki  wifit  használ az otthonában. A technológiai óriás a honlapján hívta fel rá a figyelmet, hogy egyes vezeték nélküli internet hálózatok több mint 90 méterre nyúlhatnak. Egyes vezeték nélküli internet hálózatok több mint 90 méterre nyúlhatnak Fotó: Unsplash Ez azt jelenti, hogy az otthonán kívüli emberek hozzáférhetnek a wifi hálózatához – figyelmeztet a Verzion. Hét olyan dolgot soroltak fel, amelyeket idegenek tehetnek, ha hozzáférnek a hálózatunkhoz. figyelhetik a felkeresett weboldalakat lemásolhatják a felhasználóneveket és  jelszavakat elolvashatják az e- mailjeidet megnézhetik a számítógépén lévő fájlokat az eszközöket megfertőzhetik vírusokkal illegális tevékenységeket hajthatnak végre lelassíthatják a számítógépet és az internetkapcsolat sebességét Szerencsére számos lépéssel meg lehet előzni a bajt! A hálózat védelme érdekében feltétlenül engedélyezze a hálózati biztonságot. Ez azt jelenti, hogy wifi jelszót kell megadni a hálózathoz való csatlakozáshoz. De a hálózatot el is rejtheti. A wifi hálózat neve akkor jelenik meg, amikor bárki hálózatokat keres a környéken. Rejtsd el, hogy megnehezítsd a hálózatodba való betörést – javasolja a Verzion. ( The Sun ) ", "site": "https://www.borsonline.hu/cimke/veszely"}
{"title": "Kifakadt Cinthya Dictator: Életveszélyes, ami a VI. kerületben zajlik! ", "body": " Kezelésekre jár a házomlásban sérült balerina.  Cinthya Dictator egyszerűen nem érti, a kerület vezetősége miért nem foglalkozik a problémával. \nBotrányos és roppant veszélyes jelenségre lett figyelmes  Cinthya Dictator.  Az ismert fotóművész a hétvégén Budapest belvárosában, egészen pontosan a VI. kerületben sétálgatott, amikor azt vette észre, hogy az egyik bérház fala  rettenetes állapotban van , sorra omlanak le róla a téglák. Amikor Cinthya arra járt, már több darab is hevert a járdán, ahol naponta rengetegen elhaladnak, teljesen gyanútlanul.  Belegondolni is rémisztő, mi történne, ha egy mit sem sejtő járókelőt fejbe találna egy tégla, aminek a súlya átlagosan 3-3,5 kiló! Cinthya teljesen kiakadt, amikor meglátta az utcán heverő téglákat   Fotó: Ripost /Szabolcs László – Életveszélyes ez a kerület! Szinte naponta találkozom omló házfalakkal, szörnyű állapotban lévő házakkal, miközben itt a kerületben inkább azzal foglalkoznak, hogy minél több legyen a biciklitároló vagy rollerállomás. Semmi bajom a bringásokkal, nem arról van szó, de a fontossági sorrenddel egyáltalán nem értek egyet. Meg kell valakinek halnia ahhoz, hogy ezt komolyan vegyék?” –  háborgott  a feltűnő külsejű  híresség a  Ripostnak .   A gyerekek sincsenek biztonságban A fotóművész azt is elárulta, hogy ugyan egy szalaggal körbe van kerítve a veszélyes terület, ez gyakorlatilag semmit sem ér. Ráadásul egyik nap  a vőlegényének , az énekes  Molnár Tominak  kellett visszaraknia a veszélyt jelző szalagokat a megfelelő helyre. – Egyik nap még a szalagok sem voltak a helyükön, valaki elvitte őket, a kedvesem tette vissza. Ráadásul ott szaladgált két kisgyerek a szülőkkel, nézni is rossz volt. Én már inkább az út közepén megyek, az is biztonságosabb, mint a járda. Mindenkinek azt javaslom, hogy nézze meg, mi van felette ha arra sétál, mert valóban életveszélyes  – figyelmeztetett Cinthya, aki bízik benne, hogy minél hamarabb megoldás születik erre a problémára, és a VI. kerület vezetése is komolyan veszi ezt a kérdést.   Az Operett balerinája is a kerületben sérült meg súlyosan Az egész országot megrázta, amikor tavaly nyáron szintén a IV. kerületben  egy bérház fala ráomlott  az  Operettszínház  egyik fiatal balerinájára,  Nikolettre , aki párjával,  Benjaminnal  épp a teátrum felé sétált, amikor megtörtént a baj.  A Jókai utcában, egy társasház tetőterében új lakásokat alakítottak ki, és valakinek a katasztrofális hibájából adódóan kőtörmelékek zuhantak a mélybe.  Épp akkor, amikor a szerelmesek arra sétáltak. Nikit  életveszélyes állapotban szállították kórházba . Azóta sokat javult az állapota, magához tért, Benjamin pedig megkérte a kezét egy rehabilitációs intézetben. A Bors áprilisban megbízható forrásból megtudta: a táncos továbbra sem hajlandó elfogadni, amit az orvosok valószínűnek tartanak, hogy sosem térhet vissza a színpadra. Hisz a felépülésében. Ugyanakkor csak egy rendkívül szűk körrel tartja a kapcsolatot, még a közeli barátainak sem veszi fel a telefont.     ", "site": "https://www.borsonline.hu/cimke/veszely"}
{"title": "Nálunk is megjelenhetnek az egérméretű, japán óriás lódarazsak - fotók ", "body": "Hírek jelentek meg arról, hogy Amerika után már Franciaországban is feltűntek a japán óriás lódarazsak. Az egér méretű rovarok a mérgük miatt életveszélyesek. \nA kirándulók figyelmét mindig felhívják, hogy a természetben járva kerüljék a találkozást a darazsakkal. A fészküket fák odvába, üregekbe építik, oda benyúlni nem szabad. Alapvetően nem bántanak, csak ha a fészküket veszélyben érzik, mert akkor tömegesen támadnak.  Életveszélyes a Japán óriás lódarázs   Fotó: shutterstock –  Az egér méretű japán óriás lódarazsak már a méretük miatt is sokkal veszélyesebbek  a most nálunk előforduló darazsaknál – mondta Orbán Zoltán a  Magyar Madártani Egyesület  szóvivője. – Alapvetően nem  a klíma változás okozza a terjedésüket , hanem a globális kereskedelem. A szállítmányok akaratlanul is terjesztik az  invazív  fajokat. Korábban láttam egy ismeretterjesztő filmet a japán óriás lódarazsakról. A készítői űrruhához hasonló ruhába öltöztek, és az egyikük mégis életveszélybe került, mert amikor leguggolt nem vette észre, hogy a térdhajlatában volt egy darázs, ami az összenyomásakor azonnal támadt. Az embert mentő vitte el – mesélte Orbán Zoltán.  Védőruha nélkül életveszélyes a darazsak közelébe menni     Fotó: shutterstock Ha termékeny nőstények jutnak el valahova, már csak idő kérdése, hogy milyen távolságokra fog továbbterjedni a faj, ha a körülmények kedveznek. Az Egyesült Államokban már elterjedt az ázsiai és a japán óriás  lódarázs  is, és arról szólnak a hírek, hogy az utóbbiak már Franciaországban is feltűntek.  Az ázsiai lódarázs királynői elérhetik a 4,5-5,5 centimétert, de ennél nagyobb rekordméretű példányokat is találtak már, és a japán „testvéreik” is hasonló nagyságúak.  Ezek a rovarok ragadozók,  akár egy imádkozó sáskát is képesek elkapni , megenni, de gyümölcs is szerepelhet az étlapjukon. A legnagyobb veszély a  méhek re leselkedik, mert köztük óriási pusztítást képesek elvégezni. A darazsak fullánkja nem szakad be úgy, ahogy a méheké, de a mérgük életveszélyes allergiás reakciót vált ki az emberi szervezetben.  – A Japán óriás lódarázs nagyon agresszív faj, a fészkét ez is nagyon védi, ezért még a megközelítését sem ajánlják. A megjelenésükről szóló híreket én óvatosan kezelem, mert a nálunk is élő lódarázs királynőjének mérete is igen nagy, és egy rosszul meghatározott faj megtévesztheti az embereket. Ilyen hamis hír már nálunk is megjelent, de a külső pontos meghatározása után kiderült a tévedés – figyelmeztetett Sár József entomológus, aki hozzátette,  hogyha ezek megjelennének Magyarországon, az komoly hírértékű és nagyon veszélyes lenne.        ", "site": "https://www.borsonline.hu/cimke/veszely"}
{"title": "Újabb veszélyes felhőszakadás jön! Több vármegyére riasztást adtak ki ", "body": "Az érintett területeken akár húsz milliméternél is több csapadék eshet. \nElsőfokú, citromsárga riasztást adott ki felhőszakadások veszélye miatt az Országos Meteorológiai Szolgálat.  Az érintett területeken ( Borsod-Abaúj-Zemplén, Nógrád és Heves vármegye egyes részein ) rövid idő alatt akár több mint húsz milliméter eső eshet. De a riasztások által érintett területeket, járásokat a  met.hu -n elérhető, folyamatosan frissülő térképen követhetik nyomon.     ", "site": "https://www.borsonline.hu/cimke/veszely"}
{"title": "Mennyi időnként ellenőrizteti? Életveszélybe sodorhat az elállítódott futómű ", "body": "Az autók használata során vannak olyan időszakosan elvégzendő ellenőrzések, amelyek a gépjármű biztonságos, üzembiztos és költséghatékony üzemeltetéséhez szükségesek. \nA magyar utak állapotát egyetlen hazai autósnak sem kell bemutatni, a  millió kátyúk és pocsék utak  országa vagyunk, mely alaposan megterheli az ezeken közlekedő autók futóművét. Hajlamosak vagyunk gyorsan elfelejteni egy-egy nagyobb kátyú okozta ütést a felfüggesztésre, hiszen szalad tovább az autó, pedig a tonnás ütések maradandó deformációkat is okozhatnak. Félrehúz az autó A kátyúzástól, egy padkázástól elállítódott futómű többféle jelzést is adhat rövidebb-hosszabb távon. *  Az egyik ilyen szinte azonnal érezhető jelenség, amikor az autó valamelyik irányba el­kezd húzni, vagy éppen a kormány középponti helyzete elfordul. Ilyenkor mindenféleképpen fel kell keresni egy futóműszervizt, ahol a szerkezeti egységek ellenőrzése után elvégzik a futómű beállítását is. *  Előfordulhat az is, hogy igazán észrevehető jelenséget nem okoz a kátyú, de egy idő után arra leszünk figyelmesek, hogy az abroncsokon rendellenes, adott esetben egyoldalú kopást tapasztalhatunk. Sivít a gumi Hasonló módon a futómű torzulását jelzi, ha kanyarokban elkezd a gumi sivítani, olyan kanyarokban is hangot ad az abroncs, ahol korábban ilyet nem tapasztaltunk.  Árulkodó jel lehet, ha fékezéskor vagy gáz­adásnál az autó instabilan viselkedik, folyamatosan le akar térni a pályájáról, ide-oda rángatva a kormányt.  Persze ezek a jelenségek nem csak sérülés miatt jelentkezhetnek, de a futóműalkatrészek kopása is okozhatja, a gömbfejek, a lengéscsillapítók vagy a rögzítéseknél használt  szilent­blokkok  elöregedése is bizonytalan menetteljesítményt eredményezhetnek. A  téli-nyári ab­roncsok cseréje  is jelenthet fennakadást, a különböző méretű abroncsok eltérő beállítást igényelhetnek. Félévente ellenőrzés! Mindezek alapján látszik, hogy érdemes egy futóműszervizt legalább félévente felkeresni, mert egy ellenőrzés gyakorlatilag né­hány ezer forintból megúszható, és ezzel nagyobb károkat előzhetünk meg, de mindenekelőtt meggyőződhetünk autónk biztonságos üzemeléséről. Az át­vizsgálás során megvizsgálják a futóműalkatrészek állapotát, felhívják a figyelmet egy kiszakadt porvédőre is adott esetben, javaslatot tesznek a cserélendő elemekre. Amennyiben erre nincs szükség, akkor a nagy precizitású lézeres mérőberendezés segítségével az adott autó gyári adataira állítják a futómű értékeit.  Minden gépjármű esetében az autó gyártója meghatározza a futómű geometriaparamétereit:  kerékösszetartás, kerékdőlésszög, utánfutási szög, melyek nagy mértékben befolyásolják az autó viselkedését. Az autósok többsége futóműállítás alatt csak a kormányzott kerekek állítását érti, pedig érdemes odafigyelni a hátsó futómű állapotára is, mely egyre több modellen már szintén állítható. Alapszabály, hogy minden futóművet érintő beavatkozás után ellenőriztetni kell a beállításokat. ", "site": "https://www.borsonline.hu/cimke/veszely"}
{"title": "Pánik az Egyesült Királyságban: olyan vírusmutáns jöhet, ami minden vakcinának ellenáll ", "body": "A tudósok szerint készenléti terveket kellene felállítani az ilyen esetre. \nA  Guardian  szerint angol szakértők arra figyelmeztetnek: bármikor megjelenhet egy olyan koronavírus-mutáns, amely rezisztens lehet az összes, jelenleg elérhető  oltóanyagra.  Ha ez bekövetkezik, akkor egy évvel tovább kell védekeznünk a járvány ellen. A brit kormány vészhelyzetekkel foglalkozó tanácsadó csoportja által készített kutatások úgy vélik, reális lehetőség van a  vakcina-megkerülő vírusváltozatok  megjelenésére. Graham Medley, a kutatócsoport tagja azt mondta: egy új változat jelentős mértékben meg tudná kerülni az immunitást. Annyi előnyünk lenne csupán, hogy tudjuk, képesek vagyunk gyorsan oltóanyagot előállítani a vírus ellen. Hátrány, hogy ugyanolyan helyzetben lennénk, mint egy évvel ezelőtt – hangsúlyozta a brit kormány járványlefolyást modellező vezető szakembere. Így pedig a korlátozások jó részét újra be kellene vezetni. Mindeközben Angliában a napokban ajánlották fel a 16 és 17 éves korosztálynak a vakcina első adagját azért, hogy az iskolakezdésre valamennyi védelmük legyen a vírus ellen. A szigetországban naponta 30 ezer új fertőzöttet regisztrálnak. ", "site": "https://www.borsonline.hu/cimke/veszely"}
{"title": "Életveszélyben tárgyalt a bűnözőkkel Lagzi Lajcsi: titkos jelszóval szabadították volna ki, ha elfajulnak a dolgok ", "body": "A mulatós zenész újabb részleteket árult el a Borsnak a hajmeresztő akcióról. \nÜgyvéd vezette bűnszervezetet buktatott le nemrég a Nyomozó Főügyészséggel és a Nemzeti Védelmi Szolgálattal közösen Galambos Lajos. A trombitaművésznek  veszélyes fedett akcióban  kellett tárgyalnia bűnözőkkel, akik azt ígérték, hogy 200 millióért cserébe elintézik, ne szabjanak ki a sztárra letöltendő szabadságvesztést a  folyamatban lévő büntetőügyében . Lajcsi egyszer már lemondta az akciót, ugyanis félt a veszélyes játéktól. Feltételezhető volt, hogy a bűnözőknek fegyverük is van és persze az is benne volt a pakliban, hogy esetleg megmotoznak a találkozón, vagyis lebukom  – mondta a Borsnak Lajcsi, akinek egy bizonyos szót kellett kimondania, ha bajba került volna. Hogy pontosan mi volt ez a szó és hogyan nézett ki az a ház, ahol a kommandós akció zajlott, a holnapi  Borsból  kiderül. ", "site": "https://www.borsonline.hu/cimke/veszely"}
{"title": "Megszólalt Merkely Béla, és komoly veszélyről beszélt ", "body": "Komoly veszélyben vannak, akik még nem oltatták be magukat, hiszen a koronavírus-járvány másfél éve alatt szelektálódtak azok a rendkívül fertőzőképes mutánsok, amelyeket a régebbi variánsokhoz képest sokkal könnyebb elkapni - mondta a Semmelweis Egyetem Széchenyi-díjjal frissen kitüntetett rektora szombaton az M1 aktuális csatornán. \nMerkely Béla hozzátette: amíg az átlag napi fertőzöttek száma nem emelkedik a mostani többszörösére,  kiemelten fontos, hogy azok az emberek, akik eddig nem tették, vegyék fel az oltást. Hangsúlyozta: a fertőzöttek száma emelkedik - napi 100-120 új esetet jelentenek -, de a második-harmadik hullámhoz hasonló már nem lesz, a mostani hullám az egészségügyet nem terheli meg majd. Elmondta:  a delta variáns a brit variánssal azonos tünetekkel jár, de fertőzőképessége nagyobb.  A fiatalok oltása is elsősorban a vírus terjedésének megakadályozása szempontjából fontos. Lehet, hogy visszatér a maszkhasználat, de nem minden esetben, mivel az új variáns ellen kevésbé hatékony a maszk - fűzte hozzá. Meg kell szerezni a védettséget, mivel csak ezzel lehet elkerülni a súlyos lefolyású megfertőződést, és csak így tud mindenki visszatérni megszokott életéhez  - summázta. Az Országházban a nemzeti ünnepen Merkely Béla tudományos, szakmai és közéleti munkásságát is elismerték. Az egyetemi rektor M1 aktuális csatorna reggeli műsorában azt mondta, hogy a Semmelweis Egyetem Széchenyi-díjas professzorai különleges emberek voltak, így közéjük tartozni fantasztikus érzés. Hozzátette: pályája elején a Városmajori Szív- és Érgyógyászati Klinikán két Széchenyi-díjas professzor is mentorálta, Szabó Zoltán, az első magyar szívátültetés megtervezője, kivitelezője és Juhász-Nagy Sándor oktató és professzor. Kiemelte:  a Széchenyi-díjjal felelősség jár: feladatának érzi, hogy az új alapítványi struktúrájú egyetem Európa és a világ egyik legjobb orvos- és egészségtudományi képzője legyen . Az egyetem fejlesztéséhez szükséges erőt az orvos-beteg találkozókból meríti, éppen ezért évente sok műtétet végez, és a koronavírus-járvány alatt 20 ezer embernek személyesen adott be oltást - mondta Merkely Béla. ", "site": "https://www.borsonline.hu/cimke/veszely"}
{"title": "Kutatás bizonyítja: ennyiszer súlyosabb betegséget okoz a koronavírus, mint az influenza ", "body": "Kemenesi Gábor virológus bejegyzésében egy most végzett friss vizsgálat eredményeire támaszkodva,- amelyben összehasonlították a kockázati tényezőket, a klinikai jellemzőket és az eredményeket a COVID-19 és az influenza miatt kórházba került betegek között,- a korona vírus elleni oltás fontosságára és a felesleges kockázatok elkerülésére hívta fel a figyelmet. \nA mai napig az influenzajárványokat tekintették alkalmasnak a  COVID-19 járvány  modelljének felhasználására, tekintettel arra, hogy hasonló átviteli módokkal rendelkező légúti betegségekről van szó.  A két betegséget közvetlenül összehasonlító adatok azonban kevésnek bizonyultak, ezért most egy országos retrospektív kohorsz vizsgálatot végeztek a francia nemzeti közigazgatási adatbázis segítségével. 135 ezer beteget adatait használták A franciaországi kórházi felvételek a COVID-19 miatt 2020. március 1-től április 30-ig kórházba került összes beteg, valamint 2018. december 1. és 2019. február 28. között az influenza miatt kórházba került összes beteg diagnózisának felhasználásával készült vizsgálat melyben összehasonlították a betegek megfertőződését, a betegég lefutását és felépülésük specifikumait, meglepő eredményt hozott. A kutatók által vizsgált időszakban  Franciaországban 89 530 COVID-19-es és 45 819 influenza-beteg került kórházba.  A COVID-19 megbetegedéssel kórházba kerültek 16.9 százaléka, míg az influenzával kórházi ápolásra szorulók 5.8 százaléka hunyt el az összesen 135 ezer beteg adatainak elemzése alapján. Még soha nem találkoztunk ilyen vírussal A COVID-19 megbetegedés tehát súlyosabb az influenzánál. Minden egyéb mutatóban, mint például a kórházba kerülés arányában is. Az emberiség ezelőtt nem találkozott ilyen vírussal, ebben rejlik az óriási kockázat és ez okozza jelenleg a pandémiát. Éljünk az oltás lehetőségével és ne kockáztassuk a védelem nélküli fertőzést  - összegezte a tanulmányt posztjában Kemenesi. A krónikus betegek fogékonyabbak A vizsgálatba bevont betegek átlagéletkora 68 év volt a COVID-19 esetében, és 71 év az influenza esetében.  A COVID-19-ben szenvedő betegek gyakrabban voltak elhízottak vagy túlsúlyosak, és gyakrabban szenvedtek cukorbetegségben, magas vérnyomásban  mint az influenzás betegek, míg az influenzában szenvedők kórtörténetében gyakrabban volt jelen a szívelégtelenség, a krónikus légzőszervi betegség, az alkoholproblémák és a hiányos vérszegénység. Ez azért is fontos mert a Magyarországon vezető egészségügyi probléma szinte mindegyik a felsoroltak közül. Az embólia is gyakoribb a Covidnál A kutatás vizsgálta a betegek kórházbakérülés utáni reakcióit is. Kiderült, hogy a COVID-19 és a kórházi ápolást igénylő szezonális influenza betegek megjelenése jelentősen eltér.  A kutatók arra is rájöttek, hogy  a COVID-19-el kórházba került betegeknél gyakrabban alakult ki akut légzési elégtelenség, tüdőembólia, szeptikus sokk vagy vérzéses stroke,  mint az influenzás betegeknél, de ritkábban alakult ki miokardiális infarktus vagy pitvarfibrilláció mint az influenzával kezelt pácienseknél. Szükséges az oltás Gyermekeknél, bár a COVID-19 kórházi ápolási aránya alacsonyabbnak tűnik, mint az influenza esetében, a kórházi halálozás magasabb ; azonban az alacsony betegszám korlátozza ezt a megállapítást. Ezek az eredmények rávilágítanak a COVID-19-re vonatkozó megfelelő megelőző intézkedések fontosságára, valamint egy speciális vakcina és kezelés szükségességére. ", "site": "https://www.borsonline.hu/cimke/veszely"}
{"title": "Bakondi György: jelentősen emelkedett idén a határsértők száma ", "body": "<p>Jelentősen emelkedett idén a határsértők száma 2020-hoz képest - közölte a miniszterelnök belbiztonsági főtanácsadója szerdán Ásotthalmon, az ideiglenes biztonsági határzárnál tartott sajtótájékoztatón, amit az MTI idézett.</p> \nA határsértők többsége már nem szír, hanem afgán állampolgárnak vallja magát - mondta Bakondi György. Közölte:  2020 első nyolc hónapjában 20 300 határsértőt tartóztattak fel, idén augusztus végéig 65 693-at. Jelentősen nőtt az elfogott embercsempészek száma is, idén eddig 629, míg a tavalyi azonos időszakában 252 gyanúsítottal szemben indult eljárás - tette hozzá. A nyári hónapokban csaknem háromszorosára - a 2020-as 9996-ról 27 501-re - emelkedett a feltartóztatott migránsok száma  - mondta Bakondi György, hozzátéve, jól mutatja a határsértők csoportos aktivitását, hogy míg tavaly 219 volt az egy napon elfogott legtöbb migráns, kedden 599 illegális határátlépőt tartóztattak fel. Ismertetése szerint 2020-ban a többség  szírnek  vallotta magát, idén már a magukat afgán állampolgároknak nevezők tették ki csaknem felét a határsértőknek. A közelmúltban Magyarországon feltartóztatott afgán állampolgárok még nem az ottani hatalomváltás miatt indultak útnak - mondta Bakondi György. A nyáron elfogott embercsempészek közül  a legtöbben, 118-an román állampolgárok voltak, 112-en magyarok, 111-en szerbek, de más nemzetek mellett 21 menekültként Nyugat-Európában tartózkodó szír is bekapcsolódott a bűncselekmények elkövetésébe - tudatta Bakondi György. A határsértők jellemzően a szerb-magyar határszakaszon próbálkoznak, nagyobbik részük Bács-Kiskun megyében  - mondta. Az elmúlt hónapokban jónéhány erőszakos határátlépési kísérlet történt Kiszombor, Ásotthalom, Mórahalom és Bácsalmás térségében. A migránsok kövekkel, botokkal dobálták meg a határt védőket, de előfordult, hogy könnygázt használtak a rendőrökkel, katonákkal szemben - közölte a belbiztonsági főtanácsadó. Az elmúlt években Bács-Kiskun megyében 37, Csongrád-Csanád megyében 30 a magyar-szerb határ alatt átvezető alagutat fedeztek fel  - ismertette. A magyar rendőrség folyamatos segítséget nyújtott a szerb-észak-macedón, valamint az észak-macedón-görög határ védelméhez - mondta, hozzátéve: ezt a jövőben is megteszik. Bakondi György közölte:  Európában egyre inkább terjed a kerítéses határőrizet gyakorlata, mind több ország ismeri fel, hogy a műszaki határzár szükséges a tömeges migráció elleni fellépéshez.  Sokat változott az Európai Unió hozzáállása is: nagy fontosságúnak ítéli a külső határok őrizetét, hogy megelőzze a 2015-öshöz hasonló migrációs válság kialakulását - tette hozzá. A belbiztonsági főtanácsadó az afganisztáni helyzetről elmondta, Magyarország folytatja azt a migrációs politikát, amely az emberek többségének támogatását élvezi. A magyar álláspont világos, azokat, akik a honvédséggel együtt dolgoztak Afganisztánban, kimenekítették, mások befogadását, kvóta szerinti betelepítését nem tervezik  - közölte. ", "site": "https://www.borsonline.hu/cimke/veszely"}
{"title": "Sokkot kapott vezetés közben Berki Mazsi, le akarták tarolni ", "body": "<p>Közúti incidens főszereplője lett Berki Krisztián felesége, Mazsi. A kismamát egy helyi járat agresszív sofőrje szorította le az útról, ezután egy órán át zokogott a sokktól. </p>\r\n\r\n<p></p> \nKedden délután Budapesten egy alsórendű útról kanyarodott ki Berki Mazsi. A főúthoz érve alaposan körülnézett, a kereszteződéstől körülbelül tíz méterre lévő buszmegállóban éppen bent állt az egyik helyi járat. A híresség úgy ítélte meg, hogy  van elég ideje kijönni, mivel a busz még bent állt a megállóban , ezért kikanyarodott. A busz közben ajtót csukott és szintén elindult, de nagyon lassan, így Mazsi úgy gondolta, hogy a sofőr elengedi őt. A kismama lassan kanyarodott ki, és még meg is köszönte a buszosnak az előzékenységet, de ami ezután történt, arra nyilvánvalóan  nem volt felkészülve .  – A buszos bal oldalról majdnem belém jött –  kezdte a történteket a Bors megkeresésére Berki Mazsi  Intettem neki, hogy köszönöm, hogy kienged, de nagy gázt adott, rám húzta a kormányt és elkezdett dudálni, le akart tarolni. Egy méteren belül volt tőlem, amikor az autómmal a padkára kellett felmennem… Az ijedtségtől elsírtam magam, egy órán át alig tudtam megnyugodni  – mondta lapunknak még egy nappal az eset után is  zaklatott hangon a kismama .  – Kikérem magamnak, hogy engedhetik meg maguknak a buszsofőrök ezt a magatartást?  Ilyen sofőrök viszik az utasokat?  –  kérdezte felháborodottan majd azt mondta:  Annak idején egy másik buszos is, az ütközés előtti utolsó másodpercig fékezés nélkül ránk engedte a buszt, az igazságügyi szakértő ezt meg is állapította  – utalt Mazsi arra a rendőrségi ügyre, ami a férje, Berki Krisztián ellen zajlik.  A Bors is beszámolt a korábbiakban arról a komoly indulatokat kiváltó büntetőfékezéses esetről, melynek  főszereplője volt az izomceleb . Berki 2018 márciusában került konfliktusba egy helyi járat sofőrjével, egy záróvonalas előzés után kölcsönösen dudáltak majd mutogattak egymásnak, a celeb erre intenzív fékezésbe kezdett, végül a busz nem tudott elég gyors tempóban lassulni és  összeütköztek.  A tömegközlekedési eszközön utazók közül többen is kirepültek az ülésből, de szerencsére személyi sérülés nem történt. A Fővárosi Főügyészségen is folyó perben  letöltendő börtönbüntetést kapott  Berki Krisztián. A kiszabott szabadságvesztés végrehajtását 4 év próbaidőre felfüggesztették.                   View this post on Instagram                         A post shared by Berki RenaÌta (@berkimazsi) Nem várt fordulat, hogy a felesége,  Mazsi, most egy hasonló helyzetben találta magát .  – Sok levelet kaptam azután, hogy feltettem az Instagramra, hogy leszorított egy busz.  Volt persze köztük olyan is, aki szerint furcsa, hogy mindig velünk történik ilyen konfliktus  –  magyarázta Berki Mazsi, majd folytatta: –   Sosem voltam kamikaze sofőr, de amióta állapotos vagyok, rendkívül körültekintően közlekedek.   Lassabban megyek, sokkal óvatosabb vagyok. Egy átlagos kocsiban ülök.  Az egyébként megnyugtatott –  tette hozzá  –, hogy többségében olyan leveleket kaptam a közösségi oldalamon, melyekben azt írják a követőim, hogy ők is  nap, mint nap szembesülnek a buszsofőrök agressziójával . Vagyis nem vagyunk egyedül, nem csak velünk történik ilyen eset –  zárta Berki Mazsi, aki azért bízik benne, hogy a jövőben barátságosabb buszsofőrökkel találkozik majd az utakon.  ", "site": "https://www.borsonline.hu/cimke/veszely"}
{"title": "Ezért szigorúan tilos lófarokba kötni a hajadat! videó ", "body": "Minden nőnek érdemes megfogadnia azokat a tanácsokat, amiket egy tinilány oszt meg az interneten. \nMilliók követik azt a fiatal kanadai lányt a TikTokon, aki már-már kötelességének érzi: ha ennyien nézik a videóit, akkor valami fontosat is átadjon. Az Ontarióban élő, 18 éves Spencer Barbosa ezért úgy döntött, olyan tippeket oszt meg nőtársaival, amik akár életet is menthetnek. Lássuk be ugyanis: a nők számára – legyenek tinik vagy idősebbek – igencsak veszélyes hely lehet a világ, Spencer praktikáival azonban sok támadást megelőzhetünk, elkerülhetünk. Egyik videójában például arról beszél 4,2 millió követőjének:  ha futni mész, felejtsd el, hogy lófarokba kösd a hajadat!  Noha praktikusnak tűnik, valójában egy támadó könnyedén megragadhat az összekötött hajadnál fogva, és a földre ránthat. Egy másik felvételen azt tanácsolja:  – Ha megtámadnak, őrülj meg! Sikíts, harapj, kiáltds azt, hogy tűz van, rúgd meg, viselkedj teljes őrültként!  – javasolja, hozzátéve: – Ha pedig úgy érzed, követnek, fordulj meg, és nézz a lehetséges támadó arcába. Egyrészt később részletes leírást tudsz adni róla, ha a baj megtörténik, másrészt ez a legtöbbüket elijeszti  – magyarázza. A tinilány szerint mivel rengeteg nőt rabolnak el parkolóból, ha kocsival vagy, miután beszálltál, ne nézegesd a telefonodat, ne küldj üzeneteket, ne Facebookozz! Indulj el azonnal!  Legfrissebb videójában pedig egy úgynevezett 1-2-3-as szabályt emleget.  Egy: hol a telefonod? Könyen eléred? Kettő: Hol a személyes védelmi eszközöd? Legyen szó paprikaspray-ről vagy simán egy sípról, legyen mindig kéznél, máskülönben semmi értelme nincs. Három: légy fényben! Ha látsz magad körül mindent, téged is látnak, így pedig kisebb az esélye, hogy megtámadjanak.  Végezetül pedig légy tisztában a környezeteddel!     @spencer.barbosa   more videos like this coming your way!  ##girls   ##relatable   ##personalsafety   ##personalsafetytips   â¬ original sound - spencer barbosað§ð»     És ha már paprikaspray: Spencer tanácsa szerint erre sincs feltétlen szükség. Egy kisméretű hajlakk ugyanúgy megteszi. Ha pedig támadásra kerül a sor, használjuk a könyökünket, keményebb, mint hinnénk – javasolja. ( Via ) ", "site": "https://www.borsonline.hu/cimke/veszely"}
{"title": "Jól nézze meg, mit eszik: új rovarfaj támadja a friss gyümölcsöket ", "body": "Tigrisszúnyog, csipkés poloska, harlekin katica után itt az új, pettyes szárnyú muslica. \nEddig megszokhattuk, hogy  a pici légyfaj – a muslica – kizárólag a túlérett, rothadásban lévő gyümölcsöket támadja , és valószínűleg nem is sajnáltuk tőlük az utolsó falatokat, amelyek úgyis kidobásra kerültek volna. Most azonban  hazánkban is egyre inkább terjed az új fajta , úgynevezett  pettyes szárnyú muslica faj, mely a gazdaságokban is óriási károkat képes okozni , picike mérete ellenére. Ugyanis a  latin néven Drosophila suzukii névre keresztelt légyfaj már nem a rothadásban lévő gyümölcsökre utazik , hanem az érésben lévő és friss termésekre. A szakemberek szerint, ezért is fontos a megelőzés és odafigyelés, főként a magánkertek gondozása. Eddigi adatok alapján a  málna, eper, őszibarack, cseresznye a leginkább általa kedvelt növények , melyekbe a  nőstény legyek 7-16 tojást is rakhatnak , melyek  4-15 nap után kelnek ki  végleges formájukban. Ezért fontos megnézni, hogy  a gyümölcsön kívülről van-e bármilyen gyanús nyoma a fertőzésnek , melyet nehéz megállapítani, ugyanis csak  egy kisebb besüppedő folt látszódik . A szakemberek a védekezésre hívják fel a figyelmet , mely almaborecetes csapdákkal vagy kifejezetten muslica csapdákkal működhet. –  írja a Magyar Mezőgazdaság online. ", "site": "https://www.borsonline.hu/cimke/veszely"}
{"title": "Félelem és reszketés a leszállópályánál, turisták százai figyelik a veszélyes landolásokat – videó ", "body": "Adrenalinfröccs lett úrrá a bámészkodókon a leszállópálya mellett. \nA turisták haját meglobogtatva szállt le egy gép  Skiathos  szigetén, de ez az ereszkedés egyáltalán nem egyedülálló. Jó pár olyan leszállópálya van szerte a világon, ami még azoknál is adrenalinszint emelő, akik rajonganak a repülésért. A landolás ugyan a frászt hozza a turistákra, ám vannak, akik kifejezetten keresik az ilyen élményeket. Számukra pedig van jó néhány olyan leszállópálya, ahol hasonló élményben lehet részük.  Radar a riportmagazin, minden hétköznap 17 óra 30 perctől a HÍR TV-n. ", "site": "https://www.borsonline.hu/cimke/veszely"}
{"title": "Halált okozó babaterméket hívtak vissza, borzalmas tragédia történt ", "body": "Tragikus eset miatt kellett meghozni a biztonsági döntést. \nBiztonsági okokból közel kétmillió babahintát hívott vissza egy cég az Egyesült Államokban, miután egy kisbaba tragikus körülmények között vesztette életét. A  4Moms MamaRoo  és  RockaRoo  babahinták működése közben   magasan fennáll a fulladásos halál veszélye. A termékeket gyártó céghez már két további esetben is érkezett olyan panaszbejelentés, ami szerint a kilógó zsinórok összegabalyodtak, ezzel mozgás- és légzésképtelenné téve a hintában ülő kisbabát. RockaRoo babahinta Fotó: 4moms.com A két problémás babahintát 2010-től forgalmazták világszerte az  Amazon on. A gyártó közleményében arra kéri a felhasználókat, hogy azonnali hatállyal függesszék fel a termék használatát, illetve tegyék azt olyan helyre, ahol a gyermek számára nem elérhető. ", "site": "https://www.borsonline.hu/cimke/veszely"}
{"title": "Rossz hírt kapott a várandós magyar énekesnő, veszélybe kerülhet a babája ", "body": "A legutóbbi kontrollvizsgálaton az énekesnő rossz hírt kapott: veszélybe kerülhet a baba egészsége, ha nem vigyáz. Diétázás és pihenés vár rá a következő hónapokban, míg a baba meg nem születik. \nAz egykori tinisztár már a  terhessége 27. hétben jár, ami eddig problémamentesen folyt, azonban a legutóbbi vizsgálaton  rossz hírrel találta magát szemben . Barbee, azaz Zentai-Bata Adrienn éppen a  Borsban számolt be először óriási öröméről : hamarosan édesanya lesz, most azonban örömébe egy kis üröm is vegyült. Múlt héten az orvos megállapította, hogy terhességi cukorbetegségem van.  Van egy vizsgálat, ahol tesztelik a kismamát, hogyan reagál a glükózra, és az eredményben láttuk, hogy sajnos nekem valószínű az állapotom miatt annyira felborult a hormonháztartásom, hogy ez lett az eredménye  – mesélte szomorkodva Adri, aki nem számított rá, hogy utoléri őt ez a betegség is, hiszen most fontos lenne, hogy semmilyen kockázatos tényező ne érje se őt, se a magzatot. Azt lehet tudni azonban, ha már kialakult, a terhességi cukor  különösen veszélyes lehet a babára nézve  úgy is, hogy az anya saját magán meg sem érzi. – Nagyon alattomos dolog ez, mert nincsenek tünetei, azonban a kisbabáknál magzati szervkárosodáshoz vezethet, belegondolni is szörnyű!  – folytatta aggódva kismama, és hozzá tette, hogy az egyetlen megoldás, hogy szakemberrel egyeztetve diétázik, míg a baba világra jön. Barbee-t egy másik betegség is gyötri, évek óta gyógyíthatatlan betegségben szenved: szédül Fotó: Barbee Facebook Barbee  és férje, Zentai Gábor már  tavaly kimondták a boldogító igent , és kapcsolatuk nagyon jól alakul, az énekesnő szerint Gábor nagyon klassz apuka lesz. – Nekem sajnos már sokkal kevesebb az energiám ide-oda menni, mert fáj a derekam, rosszul alszom, a baba hol rugdos, hol pedig nyom... úgyhogy Gábor most énidőt gyakorol, míg teheti, és volt rá példa, hogy barátokkal ment el egy rendezvényre, míg nemrég még én is vele tartottam a Balaton Sound-ra  – mondta Adrienn, aki hozzá fűzte, hogy ha már családjuk lesz, akkor is szeretnének sokat jönni-menni együtt, de  most megálljt parancsolt az élet.  A kismama reméli, majd a támogatást a férje részéről ő is megkapja, náluk ez így természetes.  Nem tartják egymást „rövid pórázon” , hiszen maximálisan megbíznak egymásban. A friss házasok már saját lakásukat építik, hogy mire a baba megszületik november végén, remélik a babaszoba is elkészül Fotó: Barbee Facebook       ", "site": "https://www.borsonline.hu/cimke/veszely"}
{"title": "Pánik tört ki Kisapostagon: rettegésben élnek a község lakói ", "body": "Egyre többen számolnak be arról a Fejér megyei Kisapostagon, hogy kígyók támadták meg őket. Az áldozatok különböző testméretekről és agresszivitásról adtak hírt, ami azonban közös, hogy valamennyien szinte halálra rémültek a csúszómászóktól. \nAz alig 1500 fős, Dunaújvárosi járású  község  élete alaposan felpörgött az utóbbi időben, mondhatni kitört a kígyópánik. A település közösségi-csoportjában egymás után adtak hírt a helyiek arról, hogy egy kígyó keresztezte az útjukat - számolt be róla  feol . Többen részletesen le is írták, hogy legalább 2 méter volt az állat, ami még fel is ágaskodott, sőt egyesek harapásról is szót ejtettek.  Mielőtt valaki bibliai átkot sejtene a jelenség mögött pusztán arról van szó, hogy a Dunaparti helységre ilyen hatást gyakorolt a szárazság, az aszály, emiatt pedig a folyó vízszintje annyira csökkent, hogy a siklók életere is egyre szűkösebbé vált, így kénytelenek voltak új helyek felé nézni és olyan területeken megjelenni, ahol addig nem igen jártak, azaz csúsztak.  Fotó: wikipedia - vízisikló Igazándiból ártalmatlan vízisiklókról van szó , ám valószínűleg e fajtáról nem sokat tudó embernek ez nem jelent megnyugvást, mert a többség fél a kígyóktól, és veszélyes állatoknak tartja őket. Ennek hátterében számos dolog van, például a különféle pánikkeltő filmek, melyekben a kígyók szinte haditerv szerint marják meg áldozataikat, illetve a kígyók mitikus szerepe, ahol általában a gonoszság, a rosszaság szimbólumai. Már csak emiatt is fontos tudni, hogy ezek az  ártalmatlan lények nem tudnak kárt tenni az emberekben , sőt sokkal jobban tartanak tőlünk, mint mi tőlük. ha valakit mégis megmarnának, ott mérgezés nem fordulhat elő, maximum sebfertőzés. Azt azonban, hogy meddig tart még a kisapostagiak kígyópánikja, nem lehet megjósolni, talán addig, míg nem lesz elég víz a Dunában. ", "site": "https://www.borsonline.hu/cimke/veszely"}
{"title": "Karrierje is veszélybe került: Szétnyílt hasfallal koncertezik Rúzsa Magdi ", "body": "Valószínűsíthető, hogy a hármasikrekkel való terhesség az oka, hogy az énekesnőnek szétnyílt a hasfala és a rekeszizma is. Bár ezekkel a testi változásokkal együtt lehet élni, énekelni pokoli nehéz.  \nEddig keveset tudhattunk arról, hogy  Rúzsa Magdi fizikai állapotában milyen változás történt a terhessége kapcsán , most azonban az énekesnő őszinte posztban számolt be minderről.  Kevesen tudják, hogy Bátori Éva érdemes- és kiváló művész díjjal kitüntetett operaénekes hosszú évek óta dolgozik együtt Magdival, ő az, aki trenírozza a hangját.                 A bejegyzés megtekintése az Instagramon                         Rúzsa Magdolna (@ruzsamagdolna) által megosztott bejegyzés   Gyermekei születése óta azonban Magdinak énekesnőként is komoly kihívásokkal kell szembenéznie.  Többek között sérült a hasfala és a rekeszizma is, amivel bár tünetmentesen le lehet élni egy életet, énekesként viszont komoly gondot okoz.  A hangképzéshez ugyanis elengedhetetlen izmokról van szó: a rekeszizom az a szervünk, amely nagy mennyiségű levegőt képes átpréselni a hangszálakon, a torok csekély vagy semmilyen megterhelése nélkül, illetve a hangszalagok terhelését minimalizálva. Ha ez nincs, olyan terhelést kaphatnak a hangszálak, amely  az énekhang részleges vagy teljes elvesztését okozhatja.                  A bejegyzés megtekintése az Instagramon                         Rúzsa Magdolna (@ruzsamagdolna) által megosztott bejegyzés   Így már érthető, miért annyira fontos Magdi számára, hogy alternatív énekléstechnikákat sajátítson el. Ebben sietett segítségére Bátori Éva, aki a jelek szerint megint tökéletes munkát végzett, hiszen  Magdi éppen egy nagyszabású koncertturnén vesz részt , és eddig minden helyszínen tökéletesen teljesített a színpadon. Az énekesnő így hálálkodott az énektanításért Bátori Évának:  – Tegnap eljött Bátori Éva, az én mesterem is meghallgatni.  Neki köszönhetem, hogy szétnyílt hasfallal, szétesett rekesszel is tudok koncerteket adni.  Éva, te vagy a legjobb. Köszönöm, hogy megtanítottál, és tanítasz énekelni. Mindig adsz nekem valami új eszközt  – írta.  ", "site": "https://www.borsonline.hu/cimke/veszely"}
{"title": "Sokkoló jelenségre figyelmeztetnek: Ezért ne osszunk meg a gyerekről képet az interneten – 18+ ", "body": "Megdöbbentő dologra hívta fel a figyelmet egy anyuka a TikTokon. \nA mostani fiatalság egyik legnépszerűbb közösségi oldalán a legkülönfélébb témakörökben születnek felhasználói profilok és rövid videós tartalmak, amelyek rövid idő alatt több milliós megtekintést generálnak. A TikTokon fellelhető  a kreatív ötletektől kezdve  a vicces táncokon át a rémisztő történetekig szinte minden, sőt, rengeteg sztár is megtalálható a platformon. A TikToknak azonban van egy rendkívül sötét oldala is – hívta fel a figyelmet egy Jessica nevű amerikai édesanya. –  Ha a gyermeked fent van a közösségi oldalakon, és még nem hallottál Wren történetéről, ideje most meghallgatnod, amit mondok  – kezdi két és fél perces videójában az anyuka.     @hashtagfacts   #fyp   #wren   #protectourkids   #protectthekids   #itsnotokay   #nottoday   #nottodaysatan   ♬ original sound - j e s s i c a       Jessica  arról a mindössze hároméves, Wren nevű kislányról mesél, akinek saját TikTok-profilt hozott létre az édesanyja. Mint mondja, a gyermek végtelenül cuki, közösségi oldalát anyukája kezeli, miközben rendszeresen teszik fel a tartalmakat, amelyeket már több mint 17 millióan követnek nap mint nap. –  Amit azonban csak egy édesanya vesz észre, az az, hogy ezek a videók hányszor lettek lementve más felhasználók által  – teszi hozzá Jessica, majd néhány felkavaró példát is mutat. Itt látható egy hároméves kislány haspólóban, amit több mint 45 ezer alkalommal mentettek le. A kis Wren itt egy virslit eszik, ezt 370 ezren mentették le. – mutatja videójában az édesanya. Jessica ezután rámutatott, hogy nemcsak a kislány saját oldala, a TikTok keresője is sokkoló eredményt hoz, ha elkezdik bepötyögni a “Wren” szócskát. Az édesanya meg is mutatta, hogy a legtöbben a kislány sokat mutató ruhácskáira, és az “uborka” szóra keresnek rá vele kapcsolatban. Ha pedig ez még nem volna elég, az egyes videók alatt több férfi felháborító kommenteket hagy. A valódi problémát ezzel a sok mentéssel, és a kommentekkel épp az azok az emberek adják, akik ezek mögött állnak, és közben gusztustalan dolgot művelnek. Védjük meg a gyermekeinket! – zárta szavait videójában az édesanya. ", "site": "https://www.borsonline.hu/cimke/veszely"}
{"title": "Androidos telefonod van? A pénzedbe kerülhet, ha nem törlöd azonnal ezt a két alkalmazást ", "body": "Az androidos telefonok gazdáit arra kérik, hogy töröljék azokat az alkalmazásokat, amelyek több ezer embert veszélyeztetnek. \nA SharkBot vírus egy távoli hozzáférésű banki trójai, amelyet először 2018-ban fedeztek fel. Ennek a segítségével a csalók ellopják az áldozatok bejelentkezési adatait, és használják a fiókjaikat.  A vírus a hét elején újra megjelent a Google Playen, ezért figyelmeztetik most a felhasználókat.  Két alkalmazás ugyanis súlyos bajt okozhat, ha letöltötték azokat egy telefonra.  A két alkalmazás neve: Mister Phone Cleaner és Kylhavy Mobile Security, mindkettőről kiderült, hogy fertőzöttek a vírussal. Mindenki, akinek az alkalmazások telepítve vannak a telefonján, azonnal törölje azokat!  Bár a Google már letiltotta a Mister Phone Cleanert és a Kylhavy Mobile Securityt a Google Store-ból, a már letöltött alkalmazásokkal rendelkező telefonok felhasználói áldozatokká válhatnak. A Sharkbot használatával a csalók pénzt lophatnak el az Android-felhasználók online bankszámláiról, valamint a felhasználóneveket és jelszavakat is ellophatják. ( via )   ", "site": "https://www.borsonline.hu/cimke/veszely"}
{"title": "Már csak ez hiányzott: Új koronavírust találtak, nem védenek ellene a mostani vakcinák ", "body": "A kutatócsoport lesújtó vizsgálata szerint ezt az új vírust egyik használatban lévő koronavírus elleni vakcina sem képes hatástalanítani. \nMég fel sem ocsúdtunk a  COVID-19  okozta sokkból, máris új és még újabb fertőzések jelennek meg az életünkben. Már itthon is megjelent a  majomhimlő  és most  Oroszországban élő  patkósdenevérek  által hordozott vírust fedeztek fel, ami képes megfertőzni az embert. Amerikai kutatók figyelmeztetnek: az összes koronavírus ellen kifejlesztett vakcinának ellenáll az új vírus  – írja a  napi.hu . Fotó: Kiss Dávid / MTI A Khosta-2 nevű vírus a koronavírusok ugyanazon alkategóriájába tartozik, mint a SARS-CoV-2, és a PLoS Pathogens folyóiratban megjelent tanulmány szerint „aggasztó tulajdonságokkal” bír. A Washington Állami Egyetem Paul G. Allen School for Global Health kutatói által vezetett csoport megállapította, hogy  a Khosta-2 a SARS-CoV-2 vírushoz nagyon hasonlóan képes tüskés fehérjéivel megfertőzni az emberi sejteket.  Most már csak az a kérdés, hogy a vírus képes-e kijátszani a korábbi koronavírus-fertőzések vagy a COVID-19  vakcinák  által nyújtott immunitást.  ", "site": "https://www.borsonline.hu/cimke/veszely"}
{"title": "Balhé a Forma-1-ben: megismétlődhetett volna a halálos tragédia ", "body": "Már akkor kiküldték az autómentő traktort, amikor még a pályán köröztek a versenyzők. Akár halálos baleset is történhetett volna. \nSzakadó esőben tartották a mai Forma-1-es nagydíjat Japánban. A szuzukai pályán több vízátfolyás is volt, ennek esett áldozatául Carlos Sainz, a Ferrari spanyol pilótája rögtön az első körben. A versenybírák egy perccel később beküldték a biztonsági autót, hogy ki tudják menteni a sérült autót, majd további egy perccel később piros zászlóval félbeszakították a versenyt, de ekkor a pilóták még a pályán voltak. Pierre Gasly , az AlphaTauri francia versenyzője az esőfüggönytől semmit sem látott, amikor egyszer csak arra eszmélt:  az autómentő traktor már a pálya szélén van . A pilóta teljesen kiakadt, méghozzá jogosan: 8 évvel ezelőtt, épp ezen a pályán szenvedett halálos kimenetelű balesetet jóbarátja,  Jules Bianchi . Ő akkor egy másik autót mentő daruskocsiba csapódott olyan hatalmas erővel, hogy a több tonnás jármű a levegőbe emelkedett. Bianchi a baleset után kilenc hónappal, 2015 júliusában halt meg. La realización no tiene problema en mostrar a Gasly indignadísimo pero no se atreve a mostrar el verdadero motivo. Ha pasado rozando una grúa, que ya estaba en pista momentos antes de salir la bandera roja. Sacarla sin tener a toda la parrilla reagrupada es un peligro enorme.  pic.twitter.com/UT14Ep2IRK — Víctor Abad (@victorabadf1)  October 9, 2022   (A kép jobb felső sarkán látszik az autómentő traktor). Mi a... Ez mi? Ez egy traktor! Hogy kerül a pályára egy traktor?  Akár meg is hallhattam volna, b**** meg! - őrjöngött a csapatnak a versenyző. Az eseten a többi pilóta is felháborodott, a Nemzetközi Automobil Szövetség pedig közleményt adott ki. Szerintük Gasly túl gyorsan vezetett a traktor mellett. Az ügyben vizsgálat indul. A bő két óra hosszára felfüggesztett versenyt végül magyar idő szerint 9 óra 15 perckor indították újra, amit a címvédő  Max Verstappen  nyert meg a ferraris  Charles Leclerc  és csapattársa, a szintén Red Bullos Sergio Perez előtt. ( via ) ", "site": "https://www.borsonline.hu/cimke/veszely"}
{"title": "Hoppá: Árpa Attila elárulta, milyen becenevet akasztottak rá ", "body": "Gyerekkorában is szerette a veszélyes helyzeteket, így nem csoda, hogy felruházták ezzel a névvel. \nVannak azok a színészek, akik imádják veszélyesen élni az életüket, mi több, egyenesen vakmerőek. A férfi színészeknek gyakran kell akciójeleneteket játszaniuk, ilyenkor nem árt, ha nem ijednek meg a saját árnyékuktól. Ha valami, az biztosan elmondható Árpa Attiláról, hogy kedveli az akciót mind az életében, mind pedig munkájában is.  Árpa Attila  a Borsnak elmondta, hogy gyerekként Jean-Paul Belmondo olyan nagy hatással volt rá, hogy  kollégái a „magyar Belmondo”-nak is  nevezik őt olykor. Ám ez korántsem bántó Árpának, hiszen Belmondo is arról volt híres, hogy kaszkadőr nélkül dolgozott, és volt, hogy a bokacsontját, ujját, és kezét is törte már el egy-egy akció jelenet forgatása közben.   A minap éppen kirakott a színész egy fotót, melyen a szokásos csibészség tényleg párosult egy kis Belmondós életérzéssel, és ezt a kommentelők is észrevették. Az idei  Nagy Ő -nek egyébként a múlt héten éppen saját,  kábítószerrel kapcsolatos  tárgyalásán kellett részt vennie, így akcióban nincs hiány magánéletét tekintve sem. ", "site": "https://www.borsonline.hu/cimke/veszely"}
{"title": "A vakcina sem jelent teljes védelmet, mégis fontos, hogy mindenki beadassa – magyarázza a virológus ", "body": "Bár az oltás sosem jelent mindig 100 százalékos védelmet, de egy esetleges megfertőződés esetén meggátolja a súlyosabb tünetek és ezzel az életveszélyes állapot kialakulását. \nKiss Zoltán, a Nemzeti Népegészségügyi Központ virológusa elmondta, hogy bár a koronavírus-vakcina sem jelent biztosan teljes védettséget, de  egy esetleges fertőzés esetén jelentősen csökkentheti a súlyosabb tünetek kialakulását.  Hozzátette, hogy az oltóanyagok soha nem nyújtanak százszázalékos védettséget,  de a 90 százalék is nagyon jó eredménynek tekinthető. – A vírus nem fog eltűnni, velünk marad, vagyis meg kell tanulni együtt élni vele, mert a koronavírus jellemzője, hogy az immunrendszerünk hajlamos elfeledkezni róla  – magyarázta az M1-nek Kiss Zoltán. A szakember azt is elmondta, hogy ezért az oltást annak is érdemes beadatni, aki egyszer már átesett a fertőzésen: A fertőzést többször is el lehet kapni, vagyis a vakcinát várhatóan azoknak is többször be kell majd adni, akik már átestek a fertőzésen – szögezte le.  Ez is érdekelheti! Hoppá! Csősz Bogiék maszkja a legbiztonságosabb a koronavírussal szemben Ömlött rólam a verejték, mintha zuhanyoztam volna – súlyos betegségből gyógyult ki a 93 éves Baranyi László Végre! Már lehet a koronavírus elleni oltásra regisztrálni az interneten Emellett figyelmeztette is az embereket arra, hogy  kiemelten figyeljenek oda az ünnepi bevásárlások és a családi találkozók alkalmával:   –  A karácsonyi készülődés során különösen ügyeljünk a járványügyi szabályok betartására a bevásárlóközpontokban.  Ezek ugyanis kritikus pontjai lehetnek a vírus terjedésének  – hangsúlyozta. ", "site": "https://www.borsonline.hu/cimke/veszely"}
{"title": "Egy kutatásból kiderült: ők számíthatnak a koronavírus elhúzódó tüneteire ", "body": "Angol kutatók egy csoportja azt vizsgálta, hogy egyes emberek miért szenvednek hetekig, sőt akár hónapokig is a koronavírus tüneteitől, míg mások alig pár nap alatt túlesnek a fertőzésen. A vizsgálat végén kiderült, kik is számíthatnak leginkább a fertőzés elhúzódó tüneteire. \nMíg a legtöbb ember pár nap alatt, enyhe tünetekkel túlesik a koronavírus-fertőzésen, addig  néhányan akár hetekig, mi több, hónapokig szenvednek a fertőzés tüneteitől . A jelenséget a szakértők  elhúzódó Covid-19 néven emlegetik , és folyamatosan vizsgálják, hogy kinél és miért is alakul ki a betegség hosszú ideig tartó formája.  Az anglilai Royal Free kórház ezért vizsgálódni kezdett az ügyben, és  384 kórházi kezelésre szoruló fertőzött bevonásával készült kutatásuk kimutatta, hogy  az érintettek 53 százaléka egy-két hónappal a felépülése után is légzési nehézségekkel küzdött, 34 százalékuk köhögése nem múlt el teljesen és 69 százalékuk még mindig kimerültnek érezte magát   - írta meg a  Házipatika . Hogy jobban nyomonkövethessék a betegek állapotának alakulását, még egy applikációt is fejlesztettek, így a COVID Symptom Study alkalmazással a kórház elhagyása után is folyamatosan követhették az önkéntesek egészségügyi állapotát. Ebből az derült ki, hogy az applikáció felhasználóinak  13 százalékánál a koronavírus tünetei 28 nap múlva sem tűntek el, 4 százalékuk pedig még 56 nap múltán sem mondhatta tünetmentesnek magát. A portál azt írta, hogy a kórház végül arra a következtetésre jutott a rendelkezésre álló adatokból, hogy  azok a fertőzöttek, akiknél kezdetben súlyosabb lefolyású volt a fertőzés, és ötnél több, a betegségre jellemző tünetet is produkálnak, azok számolhatnak az elhúzódó covid-19-el. Emellett egyéb befolyásoló tényezőkre is rábukkanta, ilyen például az időskor és a női nem, ahogyan a magas testtömegindex is.   Egy másik kórház azonban figyelmeztetett, hogy  a betegséget enyhe tünetekkel és baj nélkül átvészelők sem nyugodhatnak meg,  mivel az ő kutatásaikból az derült ki, hogy a koronavírus  bizonyos belső szervek működését is hosszú távon befolyásolhatja:  ugyanis  a 200 gyógyult önkéntessel végzett vizsgálatok enyhe szervkárosodást mutattak ki a betegek 32 százalékának szívében, 33 százalékának tüdejében és 12 százalékának veséjében, míg 25 százalékuknak több szerve is érintett volt. A kórház hozzátette, hogy ez azért is aggasztó, mert a vizsgált csoport túlnyomó többsége nem a ritzikófaktorba, hanem az aktív, munkaképes emberek táborába tartozott, és a  szervkárosodás nem volt összefüggésben a koronafertőzsét súlyosbító mellékbetegségekkel sem . Korábban mi is megírtuk, hogy  nagy valószínűség szerint nem a tüdő van a legnagyobb veszélyben a koronavírus szempontjából. ", "site": "https://www.borsonline.hu/cimke/veszely"}
{"title": "Döbbenet: az olaszoknál augusztus óta terjedhet a mutáns koronavírus, ami ráadásul más, mint az angoloké ", "body": "Azonosították a koronavírus új, agresszív mutációját az olaszországi bresciai egyetem kutatói. Úgy vélik, hogy a vírus az angol mutációhoz hasonló, azonban már augusztus óta jelen lehet az országban. \nA  HírTv  azt írja, hogy a szakértők akkor kezdtek gyanakodni a koronavírus agresszív mutánsára, amikor  a  szigorítások és rendkívüli korlátozások  sem hozták meg a várt eredményt, a fertőzöttek száma ugyanis a kijárási tilalom ellenére nem csökkent,  és az intenzív osztályon ápolt betegek számának csökkenése is lényegesen lassabb volt a vártnál.   Arnaldo Caruso, a bresciai egyetem mikrobiológusa azonban más megdöbbentő információval is szolgált:  elárulta, hogy az olasz az angol mutánshoz hasonló, de valószínűleg korábban, akár augusztus eleje óta is jelen lehet az országban.  Erre a látszólag gyógyult és tünetmentes, de még hónapokon keresztül pozitív eredményt mutató tesztekből következtettek, ugyanis ezt a jelenséget is az új, agresszívabb mutáns vírusnak tulajdonítják. Angliát egyébként két vállra fektette és  megbénította a vírus ottani mutációja . ", "site": "https://www.borsonline.hu/cimke/veszely"}
{"title": "Veszélyben van mindenkinek a Facebookja, ezeket kell gyorsan beállítani ", "body": "Több felhasználótól érkezett jelentés világszerte, hogy feltörték a Facebook-fiókját, és furcsa üzeneteket küldtek az ismerőseiknek.\n \nAz egyelőre nem ismert, mi történik, ha valaki rákattint az elküldött linkre, de elképzelhető, hogy vírusos lesz tőle a készülékünk. Van azonban néhány tipp, amikkel bárki megvédheti profilját: győződjünk meg arról, hogy a jelszavunkat nem egyszerű kitalálni, ne tartalmazzon személyes adatokat állítsuk be a kétfaktoros hitelesítést, hogy értesítést kapjunk egy új eszközről való bejelentkezés során ne jelentkezzünk be olyan készülékről a Facebookra, amit nem használunk gyakran   ( via ) ", "site": "https://www.borsonline.hu/cimke/veszely"}
{"title": "Itt a kegyetlen igazság: Ez a legveszélyesebb tulajdonságod a csillagjegyed szerint ", "body": "Tudtad, hogy mi a legveszélyesebb tulajdonságod? \nA csillagjegyekhez tartozó személyiségjegyekből könnyedén megfejthetjük egy-egy ember legbensőbb tulajdonságait – nincs ez másképp azokkal sem, amelyekkel önmagukra, vagy valaki másra  jelentenek veszélyt . Mutatjuk, melyek az egyes csillagjegyek legveszélyesebb tulajdonságai. Kos A Kos legveszélyesebb tulajdonságai a  váratlan érzelmi kitörései  és az  impulzivitása . A csillagjegyre emiatt jellemző a hirtelen fellépő harag, és a meggondolatlan, másoknak – akár érzelmi – károkat okozó viselkedés. Bika A Bika legveszélyesebb tulajdonsága a  makacssága . A csillagjegyre emiatt jellemző, hogy ha valamit a fejébe vesz, azt hajthatatlanul véghez akarja vinni, még akkor is, ha azzal letarol mindent és mindenkit maga körül. Ikrek Az Ikrek legveszélyesebb tulajdonsága a  megbízhatatlansága  és a  szervezetlensége . A csillagjegyre emiatt jellemző figyelmetlenség, amivel másoknak akár anyagi károkat is képes okozni, ráadásul az sem szokatlan tőle, hogy egy beszélgetés közben egyszerűen elveszti a partnere: egyenesen olyan, mintha ott sem lenne. Rák A Rák legveszélyesebb tulajdonsága a hirtelen  hangulatváltozása . A csillagjegyre emiatt jellemző, hogy ha például megbántják, elképesztően túlreagálja, mi több, képes „ellenségét” egy életre kitörölni az életéből. Oroszlán Az Oroszlán legveszélyesebb tulajdonsága a  passzív   agressziója . A csillagjegyre emiatt jellemző, hogy csak azért képes akár egy mérgező kapcsolatban maradni, mert valamiféle előnye származhat belőle. Képes emellett gondolkodás nélkül manipulálni másokat, csak hogy megkapja a számára ideális mértékű figyelmet. Szűz A Szűz legveszélyesebb tulajdonsága a  mesteri   elméje . A csillagjegyre emiatt jellemző az alapos, de még annál is gondosabb tervezés még akkor is, ha valami gonoszságon töri a fejét. Mérleg A Mérleg legveszélyesebb tulajdonsága az  érzelmei   elrejtése . A csillagjegyre emiatt jellemző, hogy ha már nem képes tovább cipelni fájdalmait, egyszerre, könyörtelenül kiönti mindet. A Mérleg ijesztő mértékben képes kiborulni, ilyenkor pedig olyan dolgokat mondhat, amivel képes másokat durván megalázni. Skorpió A Skorpió legveszélyesebb tulajdonsága a  bosszúvágya . A csillagjegyre emiatt jellemző a mértéktelen gonoszság: ha egyszer valaki olyat tesz vele, ami nem tetszik neki, a személy onnantól ősellenséggé válik, és mindent megtesz, hogy alaposan megleckéztesse. Tényleg mindent. Nyilas A Nyilas legveszélyesebb tulajdonsága az  érzéketlensége . A csillagjegyre emiatt jellemző, hogy másokat nagyon könnyen képes megbántani. Úgy tűnhet gyakran, hogy csak szemtelenül őszinte, a szomorú igazság azonban az, hogy szándékosan szúr oda bárkinek, ha oka van rá. Bak A Bak legveszélyesebb tulajdonsága az  empátia   hiánya . A csillagjegyre emiatt jellemző hűvös, szúrós viselkedés. Ő tipikusan az a személy, akitől bármilyen szituációban kegyetlen fejmosást kaphatsz: akár szükséged van rá, akár nincs. Vízöntő A Vízöntő legveszélyesebb tulajdonsága a  hajthatatlansága . A csillagjegyre emiatt jellemző, hogy egy-egy szituációban egyáltalán nem hajlandó az idejét pazarolni a felesleges fecsegésre, kicsit sem kíváncsi a részletekre. Ahogy ő első ránézésre megítél egy helyzetet, az onnantól megmásíthatatlan.  Halak A Halak legveszélyesebb tulajdonsága a  függőségre   való   hajlama . A csillagjegyre emiatt jellemző, hogy ha egyszer például egy tevékenységben meglátja a szenvedélyt, onnantól képtelen felhagyni vele. Legyen szó káros szokásokról, egy használati tárgyról, vagy épp egy személyről: a Halak nem tűri a változást. ", "site": "https://www.borsonline.hu/cimke/veszely"}
{"title": "Orvos rántotta le a leplet: Ez a legveszélyesebb szexpóz a világon – videó ", "body": "Borzalmas baleseteket okozhat ez a szexpóz. \nDr. Karan Raj már számos témában tartott felvilágosítást TikTok-oldalán: elmondta például, hogy a kávéba gyakran  darálnak ízeltlábúakat , azt is megindokolta, miért érdemes  gyakran cserélnünk az ágyneműt , de arról is könyörtelenül lerántotta a leplet, hogy mi történik,  ha túl sokáig ülünk a vécén .     @dr.karanr  Sun snu  #learnontiktok   #schoolwithdrkaran   #womenshealth   #menshealth   â¬ Runaway by Kanye Piano - Henry Cantu     A videós közösségi oldal kedvenc orvosa ezúttal a világ legveszélyesebb szexpózáról mesélt. A pénisztörések 50%-ának a fordított lovaglópóz az oka – magyarázta  Raj , hozzátéve:  –  Amennyiben a két fél mozgása nincs szinkronban, a hímvessző kicsúszhat a hüvelyből, ennek következtében pedig a péniszt könnyen eltörheti a szeméremcsont. Csont ugyan nincs benne, mégis eltörhet A szakember rávilágított: a pénisz elszenvedhet törést annak ellenére, hogy nincs benne csont.  –  A törés a hímvessző elülső részén történik: itt található az a rugalmas szövet, ami lehetővé teszi az erekciót  – mondta videójában Raj. Humorosan hozzátette: –  Én figyelmeztettelek! A túl heves szextől padlizsánná változhat a péniszed!   ", "site": "https://www.borsonline.hu/cimke/veszely"}
{"title": "Nagy veszélyben vannak az oltatlan várandós nők – Durva adatok láttak napvilágot ", "body": "<p>Számos kockázattal járhat, ha valaki a várandóssága alatt fertőződik meg az új típusú koronavírussal. A Coviddal küzdő kismamák például sokkal nagyobb eséllyel szorulnak intenzív ellátásra, mint azok a betegek, akik nem várnak babát. Angliában a kritikus állapotú koronavírusos betegek közel ötöde gyermekét váró, oltatlan nő.</p> \nMég mindig  több tévhit él  az emberek fejében a  Covid-19  elleni védőoltással kapcsolatban, például, hogy a várandós nőknél  vetélést  okozhat. Pedig a kutatások szerint a beoltottak körében nem magasabb a spontán vetélés, a halvaszületés, a veleszületett rendellenességek, illetve a szülés közbeni szövődmények kockázata, mint általában a lakosság körében. Ezzel szemben  ijesztően magas az oltatlan állapotos nők rizikója, az Egyesült Királyságban a kritikus állapotú koronavírusos betegek közel ötöde gyermekét váró, oltatlan nő.  Emiatt sürgetik kint, hogy oltassák be magukat a terhes kismamák.  Védőoltással vannak biztonságban Nagyon beszédes számokat hozott nyilvánosságra a  NHS England : július elsejétől szeptember 30-ig az úgynevezett  ECMO-vagyis műtüdő-kezelésre  szoruló páciensek 17 százaléka oltatlan terhes nő volt. De ami még elképesztőbb, hogy a 16-49 éves korosztályban az erre a beavatkozásra szoruló hölgyek 32 százaléka várandós volt. Az angol vezető szülésznő, Jacqueline Dunkley-Bent szerint ez  elég bizonyíték arra, hogy a gyermeket váró kismamák csak a védőoltással vannak biztonságban.  Egy másik angliai adat szerint pedig idén február és július közt egy várandós nőt sem vittek kórházba koronavírus fertőzéssel azok közül, akik mindkét oltást megkapták. Ezzel szemben 4 olyan kismama került kórházba, akik csak egy adagot kaptak, illetve csaknem 740 oltatlan terhes nő is kórházi ellátásra szorult a vizsgált időszakban. Nem okoz elváltozást a placentán Hazánkban is elbizonytalanodtak eleinte azok, akik gyermekvállalás előtt álltak, és azt hallották, hogy a vakcina alkotóelemei átjuthatnak a méhlepényen. Éppen ezért  Kemenesi Gábor  virológus Facebook-oldalára posztolt ezzel kapcsolatban. Mivel rengetegen fordultak hozzá tanácsért a témakörben, de ez nem igazán a szakterülete, Dr. Victoria Male, az  Imperial College London  immonológusának szakvéleményét tette közzé.  A vakcinát kapott édesanyák gyermekei nem rendelkeznek tüskefehérje elleni IgM-vel, ami azt jelzi, hogy maguk a vakcinák alkotóelemei nem jutnak át a méhlepényen  – olvasható a magyar szakember által fordított anyagban. Fontos megállapítás továbbá, hogy a COVID-19 elleni vakcina semmilyen elváltozást nem okoz a placentán. Más kutatások pedig azt taglalják, hogy a beoltott várandós nő szervezete által termelt,  koronavírus ellen védő antitestek azonban átjutnak a méhlepényen, tehát a védőoltás vélhetően nem csak az anyát, hanem a babát is képes lehet megvédeni  a súlyos betegségtől. Tehát ugyanolyan mechanizmussal működik, mint az influenza, vagy a szamárköhögés elleni védőoltások.  ", "site": "https://www.borsonline.hu/cimke/veszely"}
{"title": "Koronavírus-járvány: Rusvai Miklós óriási veszélyre hívta fel a figyelmet ", "body": "A virológus szerint veszélyes helyzet kezd előállni a negyedik hullámban. Azt is elmondta, miért. \nEgyre jobban csökken a  covid-fertőzöttek  átlagéletkora, mert a fiatalabbak közül kevesebben vették fel az oltást - mondta az  M1 csatornán  Rusvai Miklós virológus. A professzor azt is elmondta: a 70 év felettiek és a krónikus betegek legnagyobb része már megkapta az oltást, így  a középkorosztály tagjai a legveszélyeztetettebbek. – Itthon nem terjed annyira a vírus, mint a környező országokban. Ez annak köszönhető, hogy az elsők között kezdték el a 18 év alatti korosztályt oltani, és nálunk lett elérhető elsők között a harmadik oltás is  - magyarázta Rusvai Miklós. Ugyan kevesebben kerülnek lélegeztetőgépre és kevesebben halnak meg, mint tavaly ilyenkor a második hullámban,  az oltatlanok  így is  komoly veszélyben vannak. A virológus arra is kitért: tavaly a kötelező maszkviselés és a kijárási korlátozás miatt elmaradt az influenza-járvány, de idén számítanak a vírus megjelenésére, ezért ajánlott felvenni az influenza elleni oltást. Emellett a maszkviselés is igen fontos lenne. – Helyes maszkviselés esetén a vírusok nehezebben terjednek, ezért bíztatok mindenkit, hogy a tömegközlekedésben, a bevásárlóközpontokban óvatosságból viseljenek maszkot  – figyelmeztetett a szakember. ", "site": "https://www.borsonline.hu/cimke/veszely"}
{"title": "Majdnem megfulladt tánc közben Kamarás Iván ", "body": "Komoly önuralomra van szükség egy látványos produkció kivitelezéséhez, főleg, amikor több tízliternyi víz ömlik valaki nyakába élő adásban. \nNem kérdés, hogy igazán különlegesre sikerült a  Dancing with the Stars  ötödik élő adása, melynek a műsorkészítők a Magyar Sztárok Éjszakája címet adták. Az este egyik leglátványosabb produkciója  Mikes Anna és Kamarás Iván  nevéhez fűződik, a páros egy lenyűgöző tangót adott elő. A táncuk utolsó egyharmadában, mindenki meglepetésére  egy méretes vízesés alá is beálltak , ott fejezték be az előadást. A látvány elképesztő volt,  az érzés azonban – mint azt később megtudtuk Kamarás Ivántól – ijesztő is .  –  Azért volt nehéz elem a vizes blokk, mert hirtelen egy olyan vízáradat ömlött a fejünkre, amitől egy pillanatra (én legalábbis) kiestem a koncentrációból. Nem hallottam a zenét, amire táncolni kellett… egy másodperc alatt kerültünk más környezetbe, mint amit kigyakoroltunk a próbateremben.  Igyekeztem észnél maradni és nem kapkodni, ami nem volt könnyű, hiszen levegőt is alig kaptam.  Ezzel együtt azt gondolom, hogy megérte majdnem megfulladni, mert hatalmas élmény volt,  minden percét, azaz cseppjét élveztem . Vízválasztó este volt  – mondta a Borsnak Kamarás. Már hatalmas Rúzsa Magdi pocakja Az adásban fellépett Rúzsa Magdi is. Az énekesnő annak ellenére vállalta a TV2 felkérését, hogy  már az ötödik hónapban van hármasikreivel . Magdi azt mondta, nagyon hiányzott már neki egy ilyen grandiózus műsorban való szereplés,  imádja az élő show-kat, ezért mondott igent babapocakja ellenére is . Tóth Andi megint villantott  Az énekesnő újfent olyan vehemenciával adta elő a versenyszámát, hogy csoda, hogy csak a ruhája akart leszakadni róla a TV2 táncos műsorának stúdiójában.  Kempf Zozo búcsúzott Szombat este Keresztszegi Ramónának és Kempf Zozonak, a BMX-világbajnoknak kellett búcsúznia a műsorból. A páros szomorúan vette tudomásul, hogy ezen az estén nem kaptak elég szavazatot. ", "site": "https://www.borsonline.hu/cimke/veszely"}
{"title": "November végén tetőzhet a negyedik járványhullám Magyarországon ", "body": "<p>Szakértők szerint a koronavírus negyedik hulláma november végén éri el csúcsát a fertőzésszámok és a napi halálozások tekintetében. Az oltatlanok szinte biztosan el fogják kapni a vírust, akikre különösen veszélyes a lefolyása. Emellett még az oltottakat is buzdítják maszkhasználatra.</p> \nAz elmúlt héten robbanásszerű terjedésnek indult a  koronavírus-járvány  hazánkban is: egy hét alatt megduplázódtak a fertőzéses esetszámok, a kórházi kezelésre is kétszer annyian szorultak, mint október elején. Vattay Gábor járványelemző, az ELTE Komplex Rendszerek Fizikája Tanszékének vezetője szerint is egyértelműen felgyorsult a Covid terjedése. Napi 6 ezer fertőzött, 60 halott A járványelemző számításai alapján november végén fogjuk elérni a csúcsot, napi 6 ezer új fertőzöttel, ekkor várhatón 60 ember fog elhunyni 24 órán belül a koronavírus következtében. A szakember szerint addig egyre inkább fokozódik a járványhelyzet, ugyanis még mindig sokan nem kérik a vakcinát, a harmadik oltást is későn veszik fel, a második dózis hatékonysága pedig 5 hónappal később csökken. Nyolcvan százalékkal nagyobb az esélye az oltatlannak, hogy elkapja a vírust, a frissen védettséget szerzőkhöz képest 5-ször nagyobb az esély a megfertőződésre, az oltás második adagja utáni 5. hónaptól  – idézte az nlc.hu a járványelemzőt. Rusvai Miklós , virológus szerint mindenki át fog esni a koronavírus fertőzésen, az oltottak és az oltatlanok is, de vakcina nélkül a betegség súlyosabb lefolyású lehet. –  A harmadik oltást én is felvettem, a rizikócsoportokba tartozóknak feltétlenül ajánlom  – fejtette ki a professzor. – Ha megfertőződünk saját magunkat beoltva másokat is védünk, ugyanis oltottan kevesebb vírust ürítünk a környezetünkbe – tette hozzá Rusvai. Kevesebben kerülnek kórházba Szlávik János, a Dél-Pesti Centrumkórház infektológus főorvosa a TV2 Mokka című reggeli műsorában úgy fogalmazott, hogy november végén várható, de akár december elejére is kitolódhat a járvány tetőzése. – Folyamatosan emelkedik az újonnan fertőzött esetek száma, viszont ezzel párhuzamosan a kórházba kerülők száma nem emelkedik olyan mértékben, mint a korábbi járványhullámokban, ez természetesen az oltásoknak köszönhető – mondta az infektológus. – Akik be vannak oltva, jóval kedvezőbb helyzetben vannak, mint az oltatlanok.  Sokan úgy érzik, hogy 2-3 vakcina felvétele után nem kerülhetnek kórházba, emiatt nem ragaszkodnak most a magyarok a szigorításokhoz. Bár néhányan már újra hordanak maszkot, amit helyesen tesznek, mivel a delta variáns nem csak a tünetek megjelenése előtti 1-2 napban fertőzhet, gyorsabban terjed és nagyobb arányban kapják el fiatalabbak, mint a koronavírus korábbi változatait  – fejtette ki a a DPC főorvosa, aki a harmadik oltást szinte mindenkinek javasolja a 2. utáni 4.hónapon túl, de a rizikócsoportba tartozóknak különösen. – Zárt térben ajánlott, és a légzőszervi megbetegedések elkerülésére is megfelelő, de kötelezővé csak akkor tenném a maszkviselést, ha a koronavírusos fertőzésszámok ezt indokolttá teszik – fejtette ki a Borsnak Rusvai Miklós. Rossz és jó például szolgáló országok Magas átoltottsággal A jelenlegi járványhullámban azt látjuk, hogy például Nagy-Britanniában a magas fertőzöttség napi (40 ezer fő) ellenére sem vezetnek be komolyabb szigorításokat, mivel már 74 százalékos oltottságnál járnak, ennek köszönhetően tizedére csökkent az elhunytak száma a nagyjából ugyanennyi fertőzésszámmal járó harmadik hullámban. Alacsony átoltottsággal Románia október elején érte el a napi 10 ezres fertőzésszámot, ami mára közel megduplázódott, és a fertőzöttek harmada veszíti életét a koronavírus következtében, ők jellemzően oltatlanok. Az átoltottság Európában náluk az egyik legalacsonyabb: 34 százalék. – Románia egy súlyos példája annak, hogy hova vezet az oltásellenesség – emelte ki Szlávik János. A náthaszezonban egyre fontosabb a teszt Jelenleg a felső légúti megbetegedés szezonját éljük, a hűvösebb őszi időjárás a nátha terjedésének is kedvez. Emiatt kaptak a hazai háziorvosok 800 ezer antigén gyorstesztet, amivel 15 perc alatt kimutatható, hogy a koronavírus okozza-e a jelenleg nehezen elkülöníthető tüneteket. – Az influenzajárvány is hamarosan kezdetét veszi, a betegség elleni oltás is hamarosan kérhető az orvosoktól – ismertette az Szlávik János infektológus. ", "site": "https://www.borsonline.hu/cimke/veszely"}
{"title": "Zséda életveszélybe sodorta magát ", "body": "Zsédenyi Adrienn egy csendesnek vélt estén veszélybe sodorta magát, akár egy James Bond filmben. \nAz énekesnő fia,  Nimród kamaszodik , és rendetlen, ahogy egy kamasz fiúhoz illik. Ezért egyik este Adrienn rendrakás végeztével szellőztetni kezdett. Ekkor történt a baj:  Iszkiri , a perzsacica (már a neve is sokat sejtető) egy pillanat alatt kisurrant a tetőre, ezalatt a család álomra hajtotta a fejét, mert úgy hitték, csendben alszik a macsek is valahol a lakásban. Ez az elméletem akkor dőlt meg, amikor éjfélkor mi és a kerület valószínűleg összes lakója éktelen macskanyávogásra ébredtünk. Olyanra, amilyenre egy tetőre szorult macska képes.  – írta Instagramján az énekesnő.                 A bejegyzÃ©s megtekintÃ©se az Instagramon                         ZseÌda (@zsedavue) Ã¡ltal megosztott bejegyzÃ©s Ekkor, észlelve a dolog helyzetkomikumát és halaszthatatlanságát azonnal s  gondolkodás nélkül a macska után eredt  a tetőre. ­–  Egy szál köntösben, habozás nélkül kimásztam a tetőre Nimród hangos szurkolása mellett, majd egy erős, de határozott fogással kezem közé kaptam a fenevadat és mindketten behuppantunk a nyitott tetőablakon. Zséda a bejegyzése végén viccesen kérdezte rajongóit:  nektek hogy telt az este ? Úgy tűnik, legyen az bármilyen humoros és nem veszélytelen helyzet, még egy ilyen törékeny küllemű énekesnő is  képes megállni a helyét  ha a helyzet úgy kívánja. ", "site": "https://www.borsonline.hu/cimke/veszely"}
{"title": "Megvan, melyek a legveszélyesebb országok - kapaszkodjon meg, egy szomszédos is van köztük ", "body": "A vezető biztonsági szakemberek által összeszedett lista minden évben elkészül, most előrukkoltak a 2021-es csokorral. \nAz  International SOS  biztonsági szakemberei minden évben összegyűjtik a világ legveszélyesebb országait, az összeállításból pedig egy úgynevezett rizikótérképet készítenek, ami segíthet eligazodni az utazóknak, ugyanis  bemutatják  a legveszélyesebb és a legbiztonságosabb országot is. Persze nem hasraütésszerűen válogatnak, komoly szempontok szerint zajlik az országok biztonsági besorolása. A vizsgálat három oldalról, egészségügyi, közbiztonsági és közútbiztonsági részről folyik, ezeket vetik össze majd a végső besoroláshoz.  Közbiztonsági téren több szempont alapján is mérlegelnek , és egy  öt lépcsős index szerint sorolják be az országokat a jelentéktelen, alacsony, közepes, magas és extrém biztonsági kockázatú helyek közé . Emellett azt is nézik, hogy az országban uralkodó körülmények milyen hatással lehetnek egy beutazó személyes biztonságára, ide értve a terrorkockázatot, polgárháborút, háborút, lázadásokat, a társadalmi erőszakot vagy éppen az erőszakos bűncselekmények számát; míg a  közútbiztonság esetében  alaposan e lemzik az adott ország infrastruktúráját, a biztonségi vagy segélyszolgálatok hálóját, de a természeti katasztrófák lehetőségét is.  Az elemzések alapján arra jutottak, hogy 2021-ben  9 országot fenyeget rendkívüli utazásbiztonsági kockázat:   Afganisztán Közép-Afrikai Köztársaság Irak Líbia Mali Szomália Dél-Szudán Szíria Jemen Míg további 5 ország a  fokozottan, szélsőségesen veszélyes  zónába került:  Kongói Köztársaság Nigéria Ukrajna Pakisztán Egyiptom Természetesen a  legbiztonságosabb országokat  is összeszedték, íme a lista: Andorra Zöld-foki szigetek Dánia Finnország Grönland Izland Kiribati Luxemburg Marshall-szigetek Mikronézia Nauru Norvégia Palau Seychelle-szigetek Szlovénia Svájc Turks és Caicos-szigetek Tuvalu ", "site": "https://www.borsonline.hu/cimke/veszely"}
{"title": "Fekete orrlyukakkal ébredt a fiatal lány, orvos közölte a sokkoló diagnózist ", "body": "Sokak számára eddig ismeretlen veszélyre figyelmeztetett a szakember. \nDöbbenetes videót  osztott meg TikTok-oldalán egy fiatal lány. A felvételen jól hallható, amint elmondja: meggyújtott egy illatgyertyát, majd véletlenül elaludt, mire felébredt, az orrlyukai feketére változtak. A fiatal még az ujját is bedugta az orrába, hogy megmutassa: ott is nyoma marad a feketeségnek.     @lifeofadoctor   Dangers of scented candles  ##doctorsoftiktok   ##candle   ##learnontiktok   ##edutok   â¬ Death By Glamour - Toby Fox     A bizarr képsorokra egy tiktokos orvos is reagált, aki elmondta, mi az oka a furcsa jelenségnek. –  Srácok, most megtanítom nektek, miért lehet veszélyes egy illatgyertya. Amit a képen láttok, az nem más, mint korom. –  Ez akkor keletkezik, ha túl sokáig égetünk egy gyertyát. A dolog akkor válik veszélyessé, ha ez az anyag a tüdőtökbe jut, ahol képes súlyos károkat okozni. Mindig olvasd el a használati útmutatón, meddig égethetsz egyhuzamban egy gyertyát, és soha ne lépd túl ezt az időt!  – magyarázta a szakember. Az ünnepi szezonnal az illatgyertyák is minden eddiginél nagyobb szerepet kaptak az otthoni dekoráció részeként, ezért nagyon fontos azok biztonságos használata. Amennyiben egy-egy terméken nem szerepel az égési időre vonatkozó útmutatás, úgy ügyeljünk rá, hogy 3 óránál tovább soha ne hagyjuk égve illatgyertyáinkat! ", "site": "https://www.borsonline.hu/cimke/veszely"}
{"title": "Újabb veszélyjelzést adott ki a meteorológiai szolgálat: brutális, ami az ország felé közelít ", "body": "Szombaton napközben helyenként hó, majd többfelé ónos eső lehet. Az utóbbi veszélye miatt szombatra első-, vasárnapra másodfokú figyelmeztetést is kiadott az Országos Meteorológiai Szolgálat. A katasztrófavédelem mindenkit arra kér, hogy indulás előtt tájékozódjanak a riasztásokról, útviszonyokról. \nAz MTI-hez eljuttatott veszélyjelzésükben azt írták:  szombaton napközben az északkelet felől beáramló hideg légtömeg hatására az Északi-középhegységben, az Alföld északkeleti részén havazás kezdődik, de átmeneti ónos eső, fagyott eső is eshet. Délután és este északon 3-8 centiméter körüli, lokálisan 10 centimétert is meghaladó hóréteg alakul ki, délután többnyire tapadó hó, estefelé fokozatosan porhó várható. Éjszaka az élénk északi szél az északkeleti megyékben hófúvást okozhat. A csapadékzóna dél felé húzódásával este az Alföldön helyenként gyenge ónos eső előfordulhat. Késő este a Dunántúl északi részén és a főváros környezetében átmeneti ónos eső után gyengébb havazás valószínű, kis mennyiségű (maximum 3 centiméternyi) hóval. Szombatra az ónos eső veszélye miatt Budapestre, Pest, Borsod-Abaúj-Zemplén, Hajdú-Bihar, Heves, Jász-Nagykun-Szolnok, Szabolcs-Szatmár-Bereg, Vas, Veszprém és Zala megyére adtak ki elsőfokú figyelmeztetést. A havazás miatt Borsod-Abaúj-Zemplén, Heves, Nógrád és Szabolcs-Szatmár-Bereg megyében van érvényben ugyancsak elsőfokú figyelmeztetés. Felhívták a figyelmet arra, hogy a vasárnap kora hajnalban a déli országrészben a hőmérséklet fagypont alá csökken, az esőt ónos eső váltja fel. Később a déli megyékben több milliméter, lokálisan (legnagyobb eséllyel a Mecsek északi lejtőin) 5 millimétert meghaladó ónos eső is hullhat. \"Az időjárási helyzetben rejlő nagy bizonytalanság miatt akár piros riasztást is kiadhatnak\"  - jegyezték meg. A vasárnap délután átmenetileg csendesedhet a csapadék majd az esti, éjszakai óráktól újabb csapadékzóna éri el a déli határt. A csapadékzóna fokozatosan észak, északkelet felé haladva több milliméter ónos esőt okozhat a Dél-Dunántúlon és a Dél-Alföldön. Hétfőre virradóan a Dunántúl nyugati felén havazás kezdődik - fejtette ki a meteorológiai szolgálat. Mukics Dániel, az Országos Katasztrófavédelmi Főigazgatóság szóvivője szombaton az MTI-hez eljuttatott közleményében kiemelte:  nem kizárt, hogy harmadfokú, piros riasztás lesz érvényben, s ilyenkor az utak járhatatlanok, a járművek irányíthatatlanná válnak. Ezért azt kéri, hogy indulás előtt mindenki tájékozódjon arról, hogy van-e érvényben meteorológiai riasztás. Azokon a területeken ahol narancs, vagy piros riasztást adtak ki ónos eső miatt, senki ne induljon útnak - szögezte le, hozzátéve: ha valaki bajba jutott autóst, gyalogost lát, hívja a 112-es segélyhívó számot. A szóvivő azt ajánlja: használják a katasztrófavédelem mobiltelefonokra ingyenesen letölthető tájékoztató alkalmazását, a VÉSZ-t, amely ingyenesen letölthető Android, és iOS operációs rendszerű eszközökre. Az érvényben lévő meteorológiai riasztásokról a met.hu címen, az aktuális útviszonyokról pedig az utinform.hu oldalon lehet tájékozódni - írta az OKF szóvivője. ", "site": "https://www.borsonline.hu/cimke/veszely"}
{"title": "Sokan csinálják ezt a telefonjukkal, pedig életveszélyes ", "body": "Vannak, akik képtelenek elszakadni a telefonjuktól. Pedig jobban tennék, ha legalább éjszakára megszabadulnának tőle. \nSzigorúan tilos az ágyban telefont tölteni, mert könnyen kigyulladhat az ágynemű  – hívja fel a figyelmet a CPR Kids gyermekegészségügyi oldal. A  LADbible szerint  az üzenet elsősorban olyan szülőknek szól, akiknek gyereke tabletet vagy telefont kapott karácsonyra, de mindenkinek hasznos lehet, aki szeret okoseszközökkel az ágyában aludni. A szervezet olyan képeket osztott meg, amelyeket ausztrál tűzoltók készítettek.  A fotókon egy sérült, kigyulladt kábel, illetve a töltő által megperzselt lepedő és huzat látható. A CPR Kids szerint fontos, hogy a gyermekek ne az ágyban töltsék készülékeiket,  azt sík felületen, gyúlékony anyagoktól távol kell végezni.  Fontos továbbá, hogy a csatlakozóban vagy a konnektorban ne legyen idegen tárgy, de kerülni kell az olcsó kábeleket is. Emellett arra is érdemes ügyelni, ha sérült a töltő, azonnal cseréljük le. Ezek a tanácsok nem csak a kisgyermekes családok számára hasznosak, hiszen sok felnőtt is töltődő okoseszközzel az ágyában alszik el. ", "site": "https://www.borsonline.hu/cimke/veszely"}
{"title": "Orsós Krisztián: Meghalok, ha nem kapok kemót ", "body": "Életveszély fenyegeti a 21 éves korábbi gólkirály Orsós Krisztiánt, akinek augusztusban amputálták daganatos lábát. Kemoterápiára \r\nkényszerül, amit anyagi problémák nehezítenek. \nLetaglózó hírt közölt az orvosa a Békés megyei Lőkösháza focicsapatának korábbi gólkirályával: áttétveszélyes az a rosszindulatú daganat, ami miatt két hónapja amputálni kellett a lábát. A 2017/18-as fociszezonban elképesztő mennyiségű, 95 gólt szerzett korábbi játékosnál egy átlagosnak tűnő sportsérülés után diagnosztizáltak rá­kot. Azért vetette magát alá az amputálásnak, mert így nagyobbnak tűnt az esélye a gyógyulásra, és így arra, hogy fel tudja nevelni kislányát. Most azonban újra ve­szélybe került az élete. – Az orvosom azt mondta, kemoterápiás kezelésre van szükségem, ha ezt nem kapom meg, biztosan áttétes leszek, és nem lesz hosszú életem – mondta a Borsnak a 21 éves fiatalember, aki októberben kapott műlábat. – Heteken belül megkapom az első kemót, de utána háromhetente Budapestre kell járnom a Békés megyei Elekről, ami 230 kilométer kocsival. Ez nagyon megterhelő anyagilag – tette hozzá kétségbeesetten Orsós. Minden forint segít         Orsós Krisztián életmentő kezelése megterhelő költségekkel jár. A kisgyermekes család megsegítéséhez az alábbi számlaszámra történő utalással lehet hozzájárulni:  11773339-01340677 A tehetséges játékosnak a lába elvesztésekor gyűjtést szerveztek, ám az a pénz hamar elment a gyógyszerekre és az eddigi kezelésekre utazás költségeire. S nem csak ez az egyetlen anyagilag megterhelő probléma.  – A csonk már összeforrt, a mű­láb­bal azonban probléma akadt, csak lábujjhegyen tudok járni a másik lábamon. Új tokot kell csináltatni, ami szintén pénzbe kerül – panaszkodott Krisztián. ", "site": "https://www.borsonline.hu/cimke/veszely"}
{"title": "A budapesti házomlás túlélője: „Akkora volt a robaj, hogy még a föld is beleremegett” ", "body": "A fővárosi épületomlásról újabb részleteket derített ki a Bors, többek között sikerült megszólaltatnunk egy nőt, akinek az autójára zuhant a leomlott törmelék. \n– Az autómat lezúzta az omlás – idézte fel a történteket a Borsnak a láthatóan feldúlt állapotban lévő Evelin, aki a leomlott ház szomszédságában dolgozik fodrászként.  Miután leparkoltam, utána húsz perccel, egy hatalmas csattanásra rohantam ki. Akkora volt a robaj, hogy még a föld is beleremegett,  olyan volt, mint egy katasztrófa filmben. Még a sarokig el tudtam szaladni, de onnan tovább már nem, mert a majdnem ember magasságú por miatt már semmit nem lehetett látni – emlékezett vissza a szörnyű élményre Evelin, aki azt is elárulta, hogy két sérültet is látott a történtek után.  Fotó: Sandor Bankuti - Evelin a telefonján mutatja, hogy mennyi maradt szeretett autójából - Egy szőke hajú nőt és egy idős nénit is láttam, akik megsérültek. Őket azonnal elvitték a mentők.  Utána kutyával kerestek további sérülteket, hátha valaki a romok és a törmelék alákerült,  ha jól láttam négy embert szállítottak el – osztotta meg lapunkkal a szemtanú, aki kifejtette, hogy gépjárműve költségei miatt is aggódik. Hogy az autómat ki fogja kifizetni, azt nem tudom.  Legalább nyolc autó állt egymás mögött, azokat már kiszabadították a romok alól, talán azért, hogy nem ült-e benne valaki, de ott van még egy felismerhetetlenségig kilapított furgon – mondta Evelin. ", "site": "https://www.borsonline.hu/cimke/veszely"}
{"title": "Bármikor megismétlődhet a tomajmonostorai tragédia, ez történik egy autóban hagyott kisgyermekkel ", "body": "Akár tíz perc alatt is bekövetkezhet a tragédia. \nEgy percre se! Ezzel a címmel tett közzé oktatóvideót a rendőrség. Nyakunkon a nyár, a hőség miatt hétfőn kiadták a  harmadfokú riasztást : az országos tisztifőorvos mindenkit arra kér, 11 és 15 óra között senki se tartózkodjon a tűző napon óvintézkedések nélkül. Ilyenkor fokozottan a figyelem középpontjába kerül:  soha, semmilyen körülmények közt ne hagyjunk kisgyermeket zárt autóban  egyetlen percre se! A rendőrség videójában jól látszik, mi történik, mi történhet egy gyermekkel ilyen körülmények közt. Mint írják, 10 perc alatt 10 °C-kal is megnőhet a hőmérséklet egy zárt járművön belül, 38 fok felett pedig megnő a hőguta kialakulásának veszélye, mely végzetes is lehet.   A felvételen szereplő autóban egyébként rövid idő alatt 57 fokig emelkedett a hőmérséklet.  Ez még akkor is megtörténik – hívja fel a figyelmünket a Budapesti Rendőr-főkapitányság –, ha az ablakot résnyire letekerve hagyjuk, biztosítva némi légmozgást. Vigyázzunk hát, hogy sose kelljen ilyen eset miatt riasztani a mentőket! Tragédiát okozott Sajnos a híradásokból pontosan tudjuk, milyen veszélyeket rejt magában, ha egy gyermeket autóban felejtünk.  Tomajmonostorán  júniusban már bekövetkezett a legrosszabb: egy sofőr reggel az  óvodabuszban felejtette  a négyéves Inez Flórát, akinek testére csak hosszú órákkal később, délután találtak rá. Ekkor már eszméletlen volt. Az orvosok napokig küzdöttek az életéért, mindent megtettek, de sajnos így sem tudták megmenteni az életét. Egy orvos a borsnak arról számolt be:  egy felnőtt sem élte volna túl , amit a buszban hagyott négyéves óvodás elszenvedett. ", "site": "https://www.borsonline.hu/cimke/veszely"}
{"title": "Rettenetes hírt közöltek: Ha ilyen sört vett, ne igya meg! ", "body": "Biztonsági figyelmeztetést adott ki a Heineken a 0,25 literes üveges termékeire. \nBiztonsági figyelmeztetést adott ki a Heineken a 0,25 literes, Hollandiában gyártott üvegpalackjai miatt, a figyelmeztetés a Heineken Original kisméretű, csavaros kupakkal ellátott, nem visszaváltható kiszereléseire vonatkozik, amelyek esetében fennáll a veszély, hogy a palackban üvegforgácsok találhatóak - tájékoztatta a Heineken Hungária Sörgyárak Zrt. csütörtökön az MTI-t. A veszély kizárólag az érintett sörök 0,25 literes kiszereléseire vonatkozik, amelyek lejárati dátuma 2022.12.31; 2023.01.08; 2023.01.22; 2023.02.18. és 2023.02.28.  - közölte a vállalat. Az érintett 0,25 literes palackok szupermarketekben, nagykereskedőknél, italboltokban és webáruházakban is kaphatóak voltak Magyarországon is. A Heineken arra kéri a fogyasztókat, hogy ne igyák meg a sört, és az üvegeket vigyék vissza az értékesítési helyre, ahol visszakapják a vásárlás összegét. Az összeg visszatérítéséhez nem szükséges a nyugta bemutatása. A vásárlóknak korlátlan idő áll rendelkezésre a termék visszaváltására. A biztonság és a minőség mindig a legfontosabb prioritások számunkra, ezért nagy rendszerességgel végzünk minőségellenőrzéseket. Sajnálattal tapasztaltuk, hogy az érintett termékek nem feleltek meg a magas minőségi előírásainknak, ezért kezdeményeztük azok visszahívását. Elnézést kérünk az esetlegesen okozott kellemetlenségekért – mondta a közlemény szerint Maarten Koudenburg, a sörfőzde igazgatója. ", "site": "https://www.borsonline.hu/cimke/veszely"}
{"title": "Emberre veszélyes állatot találtak a Balatonban egy strandon ", "body": "Aligártorteknőshöz riasztották Both Zoltán vadállatbefogót. \nEmberre is veszélyes állatot emeltek ki a vízből egy balatoni strandon. Egy horgász aligátorteknőst fogott Keszthelyen, ahová Both Zoltán vadállatbefogót riasztották. Nyár elején egy Balaton parti nyári táborban kérdezték tőlem, hogy kell-e tartani, hogy esetleg a Balatonban aligátorteknőssel találkozhatunk, akkor azt válaszoltam, én 22 év alatt egyszer sem kaptam riasztást ezzel kapcsolatosan. Nos, ha most megkérdeznék ugyanezt, már sajnos igennek válaszolnék  – fogalmazott a vadállatbefogó. Hozzátette,  az aligátorteknőst egy horgász fogta egy keszthelyi strandon még vasárnap.  Elmondása szerint az állat körülbelül 8 kilós volt. Tavaly Parádra riasztották a szakembert, ahol a lakók megdöbbenve tapasztalták, amikor szintén egy aligátorteknőst találtak egy nyaraló kertjében. ", "site": "https://www.borsonline.hu/cimke/veszely"}
{"title": "Megtudtuk, ki köszöntötte fel a kórházban a szülinapos VV Anettet ", "body": "Élete legszomorúbb születésnapját élhette meg július 20-án az egykori Való Világ szereplő. \nEgy kórházi ágyon fekve töltötte 41. születésnapját Béres Anett, aki súlyos sérüléseket szenvedett másfél héttel ezelőtt egy szeánsz után, ahonnan bódult állapotban az erdőbe rohant, órákra eltűnt mialatt több csontját is összetörte.  Anett túl van az életveszélyen, most lábadozik.  A fizikai fájdalmait gyógyszerekkel tartják kordában, a lelki sérülésre viszont nincs medicina, azzal egyedül kell megküzdenie.  A Bors megpróbálta elérni Anett édesanyját, de nem vette fel a telefonját. Információink szerint az édesanya meglátogatta a lányát és felköszöntötte a születésnapján, de egész nap nem tartózkodhatott bent, így a korábbi valóságshow-szereplő a nap nagy részét magányosan töltötte. ", "site": "https://www.borsonline.hu/cimke/veszely"}
{"title": "Medvétől rettegnek Budapest környékén ", "body": "Bár rengetegen kételkednek benne, hogy valóban egy medve bukkant fel Sülysápon, több szakértő is azt állítja az ott talált ürülékről, hogy az valóban a nagyvadé. \nNagyon megosztja a helyieket egy, a Tegyünk Együtt Sülysápért Facebook-csoportban közzétett bejegyzés arról, hogy  medve  garázdálkodik Sülysápon. A történetben egy tyúkól elleni támadás szerepel, bizonyító fotó azonban nem készült a rongálásról, ezért sokan kételkednek a sztoriban. „A lakosok viccelődtek rajta, de a hír igaz” „Pár napja posztot lehetett olvasni egy lakostól, miszerint Sülysáp melegvölgyben medve ürüléket fényképezett le egy nő az udvarán, ahol rongálásokat végzett az állat, valamint házi állatokat vitt el! A lakosok viccelődtek rajta, de sajnos úgy néz ki, a hír igaz. Nem kívánom megnevezni (kérésükre) az informátorokat, akik elmondták, hogy szakemberek, vadászati társaság, vadász, medvegondozó is, (köztük a Veresegyházi Medve otthon is) megerősítették, miután elküldték a nyomról a fotót, hogy ez kétséget kizárólag medvétől származik” – állítja a bejegyzés. Sokaknak az szúr szemet, hogy a bejegyzést nem a hivatalos szervek, vagy a sülysápi önkormányzat tette, hanem egy magánszemély, a sülysápi Facebook csoport adminisztrátora. Másik  sülysápi  Facebook-csoportokban pedig szó sem esik a medvéről. Figyelmeztették a sülysápiakat, hogy medve jár a környéken Fotó: Facebook Nyaralás miatt nincs fotó a támadásról A sok kételkedő között azonban megjelent az a nő is, akinek a tyúkólát megtámadta az állítólagos medve. „Én nyaraltam két hetet, eközben értesültem az első támadásról, amikor is kettétörte az ajtót valami, és elvitt egy pipit. Megkértünk egy barátunkat, hogy jöjjön ide, és állítsa helyre a kárt, csinálja meg az ajtót, hogy a többi pipi biztonságban legyen. Átjött, megerősítette. Majd két nappal később jött az újabb hír, hogy éjjel megint itt járt valami. Mivel az ajtó meg volt erősítve, most a fém tokkal együtt (ami egy sín, mert tolóajtó volt a házon) kapta le az egészet úgy, ahogy van. Egy pipi eltűnt, egy súlyosan megsérült. Hát bocsánat, hogy nem szaladtam haza 1200 kilométerről, hogy kiírjam, lefotózzam, dokumentáljam minden hitetlenkedő és kételkedő ember kedvéért!” - mondta a nő, aki a medveotthon fő állatgondozójától azt a tanácsot kapta, hogy ha medvét látnak, legyenek hangosak, de ne agresszívak, ne közelítsenek hozzá, hanem távolodjanak tőle.   Próbáljunk nagy zajt csapni, ezzel elriaszthatjuk a macikat Fotó: Pixabay   Így védekezzen a medvetámadás ellen A medve alapvetően békés állat, csak nagyon ritkán támad emberre. Amennyiben medvét látunk, ne közelítsünk hozzá, legyen bármilyen korú az állat (a bocsok megközelítése leggyakrabban az anyaállattal való találkozást is magával vonja). Ne tegyünk hirtelen mozdulatot, kerüljük a szemkontaktust és lassan, hátrálva távolodjunk el a helyszínről. Ha olyan területen járunk, ahol medve is előfordulhat, érdemes nappal, társaságban és beszélgetve közlekedni, a zajt a legtöbb esetben elkerülik az állatok. Az erdőben való sátrazáskor az élelmiszereket mindig a tábortól távolabb eső fára függesszük fel, kerüljük az erős illatú élelmiszereket és a maradékot mindig szagmentesen csomagoljuk el. ", "site": "https://www.borsonline.hu/cimke/veszely"}
{"title": "Saját testi épségét veszélyezteti Varga Viktor ", "body": "Így épít magának jurtát az extravagáns énekes magyar címeres kisgatyában, testi épségére mit sem adva.  \nNem mindig követendő példa, ahogyan egy sztár az online térben megnyilvánul. Így van ez most  Varga Viktor  esetében is, aki feltehetőleg saját jurtáját építi, olyan laza öltözetben, hogy azt védőruhának aligha lehetne hívni. Azonban nem ezzel van a legnagyobb baj, hanem azzal, hogy arcát semmivel nem védi, szemeibe bármelyik pillanatban belecsapódhat egy szikra.  Félelmetes már nézni is, mutatjuk, hogyan ne flexeljetek! Nem ez az első eset, hogy a zenész olyan extrém dologba keveredik, hogy az már saját, vagy épp más testi épségét veszélyezteti. Nemrégiben Peruban járt, ahol barátnőjével, Lilivel sodorták veszélyes helyzetbe magukat egy nyomornegyedben, ugyanis mit sem törődve azokkal, akik óvva intették a  Favelláktól, Peru legszegényebb negyedétől , csak sétálgattak és fotózgattak a nem épp turistabarát környéken. Egyszer csak egy rendőrautó befékez és rám kiabál, hogy azonnal rakjam el a telefont, mert agyonlőnek érte – osztotta meg követőivel Viktor az extrém helyzetet.  Ugyancsak Dél-Amerika vad vidékein járva pedig egy ugyanolyan tea-szeánszon vettek részt Lilivel, ami nemrég  VV Anettet juttatta kórházba .   ", "site": "https://www.borsonline.hu/cimke/veszely"}
{"title": "Veszélyben Tóth Andiék kapcsolata? Most Marics Petire vethette ki a hálóját Azahriah szeretője ", "body": "Laura egyértelműen kifejezte, mit gondol a Valmar énekesével kapcsolatban. \nBombaként robbant a hír, miszerint a pletykák igaznak bizonyultak:  Tóth Andi és Marics Peti összejött . Magyarország legújabb álompárjának kapcsolatáról azóta is hangos a sajtó, a fiatalok pedig rendszeresen csepegtetnek kisebb-nagyobb információkat kettejükről.  A felkapott hírről bizonyára  Budai   Laura  is értesült: a lányt a fél ország csak úgy ismeri, mint a rajongó, akivel  Azahriah   egy mobilvécé mellett közösült a szolnoki palacsintafesztiválon . A közösségi médiában azóta “Palacsintagirl” néven elhíresült fiatal egyértelműen a figyelem középpontjában maradt, arról a bizonyos estéről például Lakatos Levente podcastjében is részletesen beszámolt, de közösségi oldalán is folyamatosan tartja a kapcsolatot követőivel. Így történt az a játék is, ami során híres férfiakról kellett eldöntenie Laurának, tetszik-e valamelyikük – mindezt 24 óráig elérhető Instagram-sztorik keretein belül. A válogatásban feltűnt a Stranger Things új évadának két főszereplője is, de  Azahriah  zenésztársa,  Desh , és az X-Faktor győztese,  Alee  is. Amikor pedig a Valmar került terítékre, Laura meglepő választ adott. “Milo a Valmarból” – jött a kérdés az egyik követőtől, mire Laura így felelt:   Akkor inkább már a Marics!   A fiatal lány egyébként egy pár képkockával később is megemlítette két nagyra nyílt szemekkel ellátott hangulatjellel az énekest, ami minden bizonnyal arra utal, hogy Tóth Andi kedvese tetszik neki. ", "site": "https://www.borsonline.hu/cimke/veszely"}
{"title": "Elképesztő, mit rögzítettek a kamerák az M4-esen, kész szerencse, hogy nem történt tragédia ", "body": "Olyat láthatsz ezen a videón, amit máshol garantáltan nem sűrűn. \nTöbb mint 400 forgalomfigyelő kamera van már az ország útjain, ennek hála a Magyar Közútnál olyan dolgok is napvilágot látnak, amikre korábban még nem volt példa. Emiatt a közútkezelő azt is elmondhatja magáról, hogy sok víz lefolyt náluk a Dunán, nem nagyon tudnak nekik a forgalomban résztvevők már meglepetéseket okozni. Arra ugyanakkor nem számítottak, hogy  újabb,  futásban jeleskedő gyalogosokra  lesznek figyelmesek, ezúttal az M4-esen, a Tiszánál. Az Instagramra is posztolt videóban jól látható, hogy két fiatal a vadvédőkerítésen átugorva, majd az autópályára beszaladva rövidíti le az utat, valószínűleg a közeli strand felé. Az is tisztán látszik a felvételen, hogy éppen egy kanyarban tették mindezt, ahol nehezen látható az érkező autósok számára, ha valaki átszalad a pályán. Ráadásul az egyik fiatal  még a forgalommal párhuzamosan is szaladt másodpercekig úgy, hogy már közelített felé a kamion.                 View this post on Instagram                         A post shared by Magyar Közút Nonprofit Zrt. (@magyarkozut) \n   – Később újabb két fiatal a pálya alatti átereszben mászik át. Vélhetőleg Tiszapüspökiből mentek át a szajoli Holt-Tiszára fürdeni... Ugyanezen a helyen volt már kétszer vadvédő háló kivágásunk is. Ezért a veszélyhelyzetre figyelmeztető tájékoztatókat helyeztünk több helyre a szakaszon  – írták a videóhoz, hozzátéve, hogy  bejelentést is tettek  a megfelelő hatósághoz az ügyben, hogy meg tudják előzni a hasonló, rendkívül veszélyes eseteket. ", "site": "https://www.borsonline.hu/cimke/veszely"}
{"title": "Rettegnek a pétfürdői társasház lakót, szétnyíltak a falak – videó ", "body": "Egy éve tart a pétfürdői társasház lakóinak kálváriája, vizesedés miatt szétrepedtek a falak, lassan lakhatatlanná válik az összes lakás. A veszély miatt már a gázórákat is leszerelték, így főzni se tudnak a lakók. A 18 lakásos ingatlanból már szinte mindenki elköltözött, már csak öten maradtak, mert nem tudnak hová menni. \nHatalmas lyukak vannak a falban, omlik a mennyezet és a lakásokon belül több helyiség is használhatatlan.  A lakók kálváriája már több mint egy éve tart, a ház állapota azonban az utóbbi néhány hétben romlott sokat, ami miatt a helyreállítást sem tudják elkezdeni . Ez ráadásul csaknem 100 millió forintba kerülne a becslések szerint, amit nem tudnak kifizetni.  Fotó: TV2 Július végén azt hitték az itt maradtak, robbanás történt, olyan hangot adott a repedő fal. De az idősebbek nem tudnak hova menni, egyikük ráadásul azért költözött ide, hogy közelebb lakjon gyermekéhez.  Eljöttem nagyon nehezen a kertes házból, hogy közelebb legyek a lányomhoz, de most teljesen padlón vagyok, a család is  – mondta a  Tényeknek  Erzsébet.   ", "site": "https://www.borsonline.hu/cimke/veszely"}
{"title": "Jobban alszik, ha lefekvés előtt kereszthuzatot csinál ", "body": "Az ember mentális állapotára és az egész­ségére is hatással van a friss levegő. De vajon hányszor kell szellőztetni a hidegben? \nKönnyen lehet, hogy azért köhög és panaszkodik folyton légúti megbetegedés miatt, mert rosszul szellőztet otthon. Nem kell ahhoz tömegbe menni, hogy elhatalmasodjon az emberen a nyavalya, elég ha túl sokat vagy túl keve­set nyitogatja otthon az ablakot.  – A legideálisabb télen és nyáron is, ha átlagosan az egész lakásban 21 Celsius- fok van. Ez bőven elegendő a szervezet számára. Naponta minimum kétszer, de inkább háromszor szellőztessen egészsége érdekében!  – mondta a Borsnak dr. Bense Tamás családorvos. Szaporodnak a kórokozók A rossz otthoni levegő miatt megjelenhet penész a falon, páralecsapódás de allergiás tünetek is.  Az emberi légzőszervek számára az ideális páratartalom 40-60 százalék.  Az ennél magasabb már káros a szervezetre. Nemcsak a poratkák, hanem a gombák és a baktériumok elszaporodását is eredményezi. Rendkívül magas az asztmás betegek száma az elmúlt években, ami kapcsolatba hozható azzal, hogy egyre több időt töltenek zárt, rosszul szellőző helyiségekben. Legyen az iroda, raktár vagy rosszul szellőztetett otthon. Nem mellesleg a megfelelő koncentrációképesség és mentális frissesség egyik legfontosabb feltétele a megfelelő levegőminőség. Távollét alatt is fontos A szakértők szerint még akkor is meg kell oldani a napi többszöri levegőcserét, ha nincs otthon. – Ha teheti, mindenképpen kérjen meg valakit, hogy a postaláda és a zárak ellenőrzése mellett nyissa kis pár percre az ablakokat! Ha erre nincs lehetősége, akkor amint belép a lakásába, egyből csináljon egy jó nagy kereszthuzatot, csak ezután kezdjen el kipakolni  – tanácsolja a családorvos. Nyitott ablaknál főzze meg az ebédet! Vannak olyan szituációk, amikor elengedhetetlen, hogy ne legyen nyitva az ablak. Ilyenkor nem kell megijedni, nem fog kihűlni a lakás, mivel rövid idő alatt ez szinte teljesen lehetetlen.  De akkor nézzük is meg, hogy mikor kell kitárni a dupla szárnyakat!  - Lefekvés előtt csináljon egy gyors kereszthuzatot, utána sokkal mélyebben tud majd aludni. - Ébredés után is cserélni kell az éjszaka elhasznált levegőt. Pár percig szellőztessen!  - Főzéskor nemcsak a szagok miatt, a rengeteg pára és gőz miatt kell bukó ablak mellett főzni, vagy szagelszívó használata esetén szellőztetni.  - Takarítás után is szükséges a kereszthuzat azért, hogy a tisztítószerek szaga kimenjen a lakásból. ", "site": "https://www.borsonline.hu/cimke/veszely"}
{"title": "Eltűnik a piros alma a globális felmelegedés miatt ", "body": "Ha alma, akkor a többség a pirosat szereti. Azonban már most is észrevehetjük, hogy sokkal kevesebb van belőlük a boltokban, mint sárgából vagy zöldből, ez pedig tartós trendnek tűnik: a felmelegedés rossz hatással van a piros színért felelős fehérjére, és már nem lesz, ami kialakítsa a pirosságot. \nStarking, jonatán, gála, idared  – ha alma, sokaknak ezek a pirosak a kedvencei. A legelső piros almák ősei valahonnan Kazahsztán és Kína hegylábainak környékéről származnak. Ezek a vad gyümölcstípusok ma is teremnek. A lehullott darabok kiváló eleséget nyújtanak az állatoknak, például a medvék előszeretettel csemegéznek belőlük. Az elmúlt ötven évben azonban döbbenetes mértékben, 90 százalékkal kevesebb pi­ros alma termett, és komoly esély van rá, hogy globálisan is eltűnhet a piros színű alma.  A hazai boltokba magyar tájegységek mellett Ausztriából, Szlovéniából, Horvátországból, Olasz­országból vagy Németországból érkeznek az almák, az már most is szemmel látható, hogy a piros almák is inkább sárgásak. Fehérje miatt piros Az angol BBC annak járt utána, hogy mi lehet mindennek az oka. A csatornának egy új-zélandi genetikus, David Chagne magyarázta el, hogy  az alma piros színéért bizonyos fehérje, az úgynevezett MYB10 felelős, ami a gyümölcs héjában található, és rendkívül érzékeny a hőmérsékletre.  Ahhoz, hogy az alma teljes mértékben bepirosodjon, fontos, hogy hűvös legyen a levegő. Mivel azonban a hőmérséklet a Földön egyre inkább növekszik, pár évtized múlva eltűnhet a piros színű alma a polcokról. Ha ugyanis a hőmérséklet 40 Celsius-fok fölé emelkedik, a szóbanforgó fehérje összeomlik, és így nincs, ami kialakítaná a pirosságot. Chagne tudóstársaival a spanyol Pireneusok táján vizsgálódott, és felfedezte, hogy egy rettentően forró július után a piros almák teljesen átalakultak: a színük kifakult, alig-alig volt rajtuk felfedezhető vöröses árnyalat. A hűvösséget szereti Korai persze még temetni a piros almákat. A mesterséges kísérleteknek, nemesítéseknek és beavatkozásoknak köszönhetően minden valószínűség szerint sikerül majd néhány almafajt pirosnak megtartani. Ledó Ferenc, a FruitVeb Zöldség-Gyümölcs Szakmaközi Szervezet elnöke szerint nem kell annyira pánikba esni.  Ahhoz, hogy a piros színért felelős fehérje teljesen eltűnjön a gyümölcsből, az kellene, hogy éjszaka is 40 fok felett legyen a hőmérséklet.  A nyári fajták természetesen érzékenyebbek, a téliekkel kevesebb a baj. Az alma a valódi színét az utolsó három-négy hétben nyeri el. Maga a színvesztés vagy színváltozás szinte minden gyümölcsöt veszélyeztet. Ott van például a paradicsom, ami ná­lunk is sokszor bepirosul, majd a nagy meleg hatására visszasárgul  – mondja a Borsnak. Alig esszük ma már A világon összesen körülbelül kétezer almafajta van. Magyarországon a golden, az idared és a jonagold a legnépszerűbb, Ledó azonban azt tapasztalja: nem becsüljük meg az almát, alig esszük, pedig az egészségügyi hatásai vitathatatlanok. – A rendszerváltás előtt na­gyon ritkák voltak a déli gyümölcsök, nehéz volt hozzájuk jutni. Akkoriban éves szinten harminc kiló almát evett meg egy magyar ember. Mostanra ez a szám sajnos a felére csökkent, pedig olcsón hozzá lehet jutni – véli a szakember.     A cikkhez található jegyzetet itt olvashatja ", "site": "https://www.borsonline.hu/cimke/veszely"}
{"title": "Vasvári Vivien: Majdnem megöltek! ", "body": "Tizenévesen, válogatott síkfutóként támadás érte a szőke luxusfeleséget. Édesapja mentette ki az erőszakoló karmaiból. \nA sztárvilágba a Feleségek luxuskivitelben című reality műsor volt a belépője, de kevesen tudják, hogy a sportéletben már kiskora óta jól ismerik Vasvári Vivien nevét, aki többszörös országos bajnok és magyar válogatott síkfutó volt. Aktív sportolói éveit azonban egy szörnyű eset árnyékolta be, amiről ma is nehezen beszél. Történt ugyanis, hogy egy edzése során rátámadtak, melynek kis híján tragikus vége lett. A na­pokban, a Nyugi! Köztünk ma­rad … című talkshow-ban elevenítette fel Vivi a történetet, amiről aztán lapunknak is mesélt. – Nyíregyházán az erdőben voltak a futó edzéseink, ahol sajnos már nem egy támadás volt akkoriban, és több sportoló is tragikusan végezte. Tizenhat éves koromban engem is ott támadtak meg, ma is borzalmas visszaemlékezni... Egy nagy darab, szőrös, szakállas, akkor középkorú férfi rám vetette magát – emlékezett vissza a Borsnak a csinos édesanya, akinek az volt a szerencséje, hogy édesapja meghallotta a segélykiáltását és azonnal a segítségére sietett. – Ha nincsenek ott édesapámék, bármi lehetett volna, akár meg is ölthetett volna… Láttam már az előző körnél, hogy az esőháznál nézeget, a következőnél pedig már jött is – emlékezett a szörnyű pillanatokra Vivi, aki ma is cipeli a történteket. – Sokáig rossz érzésem volt, főleg amikor ott futottam, ahol történt az egész, de nem kellett szakember, feldolgoztam az esetet. De ez egy olyan dolog, amit az ember igazán sosem tud elfelejteni, és olyan mélyre temetni magában, hogy ne jöjjön elő. Ma is bennem van a félelem, és bár futok, este, egyedül biztos, hogy nem. ", "site": "https://www.borsonline.hu/cimke/veszely"}
{"title": "Veszélyes lehet a bőrére, ha túl sokat szoláriumozik ", "body": "Az már jó ideje tudományos tény, hogy a szolárium használata növelheti a laphámrák kockázatát, ám nemrégiben az is kiderült, hogy mennyire. Igen komolyan, ugyanis a magukat barnítók 83 százalékkal nagyobb eséllyel lettek betegek. \nAz már jó ideje tudományos tény, hogy a szolárium használata növelheti a laphámrák kockázatát, ám nemrégiben az is kiderült, hogy mennyire. Igen komolyan, ugyanis  a magukat barnítók 83 százalékkal nagyobb eséllyel lettek betegek. Egyre gyakoribb A laphámrák az egyik leggyakoribb daganattípus, és előfordulása évről évre folyamatosan nő. Az már eddig is ismert volt, hogy ez a bőrrákfajta összefügg az ultraibolya sugárzással, azonban eddig jóval több hangsúlyt kapott e tekintetben a melanóma és a természetes napfény. Most azonban a laphámrák és a szoláriumhasználat összefüggései kerültek előtérbe. A JAMA Dermatology című orvosi szaklapban megjelent publikációból kiderült, hogy a szolizás sűrűsége, rendszeressége vagy az egyszeri időtartamok hossza mennyire befolyásolja a bőrdaganat kialakulását. Az eredmények lesújtóak. 15 évet vizsgáltak Norvég, angol és ausztrál kutatók több mint 159 ezer nő adatait elemezték. A vizsgálati szempontok között nem csak az egészségi mutatók szerepeltek, a dohányzásra, a hajszínre, a szeplők meglétére, a természetes bőrszínre és a leégések számára is rákérdeztek. Ezen kívül azt is részletesen elemezték, a résztvevők mikor és mennyit szoláriumoztak kamaszkoruk óta. A választható válaszok a „soha”-tól a „több, mint hetente egyszer”-ig terjedtek. A válaszadók életét átlagosan 15 évig követték még, ezalatt pedig a résztvevő 159 ezer nő közül 597-nél alakult ki laphámrák. Amikor összehasonlították azon nők adatait, akik a legtöbbet szoliztak azokéval, akik sosem tették ezt, a laphámrák kialakulásának relatív kockázatát 83 százalékkal találták nagyobbnak. A tanulmányból az is kiderült, hogy nem az egyszeri időtartam a meghatározó, hanem a szoláriumban töltött időszak mintegy összeadódva növeli a rizikót. A kutatás csakis nőket vizsgált, bár igaz, hogy a szakértők azt nem tudták utánkövetni, hogy az egyes szoláriumok ultraibolya sugárzása mennyire volt intenzív. Mi is az a laphámrák? A laphámrák – spinalioma – jellemzően éppen a sugárzásnak erősebben kitett testtájakon mutatkozik meg, elsősorban a középkorúaknál, idősebbeknél, akik az évek során összességében már sok időt töltöttek napon, és ahogyan az új kutatásokból kitűnik, a szoláriumban – hívja fel a figyelmet dr. Rózsa Annamária, az Anyajegyszűrő Központ bőrgyógyásza. Ez a daganattípus a bőr hámsejtjeiből kiinduló rosszindulatú folyamat, amelynek lényege, hogy a hámsejtek olyan burjánzásba kezdenek, melynek során egy szemmel látható, kezdetben ártalmatlan képződmény, majd egy nem gyógyuló seb jön létre, ami esetleg érzékeny, vérzik és viszket is, ugyanakkor nem minden esetben. ", "site": "https://www.borsonline.hu/cimke/veszely"}
{"title": "Végveszélybe került a Notre-Dame? ", "body": "\nA párizsi Notre-Dame elöljárója, Patrick Chauvet az AP hírügynökségnek azt nyilatkozta, hogy a gótikus templom mindaddig nem lesz biztonságban, amíg nem sikerül eltávolítani róla az április 15-i tűzvész előtt felállított, a katasztrófában megrongálódott állványzatot, mivel az veszélyt jelent a katedrális megmaradt, az épület stabilitása szempontjából kulcsfontosságú boltíveire. – Most talán azt mondhatjuk, hogy 50 százalék esély van a megmentésre, és ugyanennyi esélye van annak is, hogy az állványzat rádől a három boltívre – mondta Chauvet. Emmanuel Macron elnök 2024-re ígérte a franciáknak a Notre-Dame újjáépítését, a francia forradalom óta idén első ízben fordult elő, hogy nem tartottak karácsonyi misét a székesegyházban. ", "site": "https://www.borsonline.hu/cimke/veszely"}
{"title": "Veszélyben a magyar mák ", "body": "\nEgy-két év múlva már nagyrészt külföldi mákkal leszünk kénytelenek majd készíteni a karácsonyi bejglit, ha nem történik valami a mák magyarországi helyzetével kapcsolatban – kongatta meg a vészharangot a Magyar Mezőgazdaság az Agrárminisztérium és a Nemzeti Ag­rárgazdasági Kamara szervezte konferenciáról szóló beszámolójában. Hazánkban évről évre zsugorodik a mák vetésterülete: a 2016-os 4600 hektárról tavalyra 3272-re csökkent. Jó hír azonban, hogy 2021-től bővülhet a máktermelésre fordított forráskeret. Enélkül 5–15 éven belül az egész ágazat megszűnhet. ", "site": "https://www.borsonline.hu/cimke/veszely"}
{"title": "Majdnem belehalt a forgatásba az állatmentő O’Grady ", "body": "Paul O’Grady szenvedélyes tévés és állatmentő épp Indiában forgatott, amikor megpiszkálta egy kóbor kutya gennyes sebét. Nem kellett volna… \nGyerekként nyulakat, hörcsögöket, tengerimalacokat, egereket, vadászgörényt és patkányokat tartott otthon, ami miatt még az anyukája is furcsának tartotta, és máig nem nőtte ki az állatok iránti feltétlen rajongását. A 64 éves brit televíziós-humorista már 2012 óta forgat a Battersea Kutya- és Macskamentő Központban. A lelkes állatmentő sorozatát – aki az egyik évben egymillió adagnyi ételt adományozott különböző állatmenhelyeknek – a Viasat Nature adja itthon. A szenvedélye azonban nem csak elismerést hozott számára, életveszélybe is sodorta, ugyanis majdnem belehalt egy indiai forgatásba. Az alapötlet az volt, hogy O’Grady két kóbor kutyát követ több részen keresztül Delhi utcáin, akiket kézből etet. A televíziós annyira megszerette az állatokat, hogy az egyikükön másképp is segíteni akart: patkányharapta sebéből kézzel ka­parta ki a férgeket. A baj ezután következett, ugyanis vagy a szájához, vagy a szemébe nyúlt utána, mindenesetre a fertőzés bekerült a szervezetébe. Erősen hányt és teljesen kiszáradt, mire kórházba került, már nem tudott magáról, és félő volt, hogy a veséje is leáll. A kórházi ágyán is azt hajtogatta, vissza kell mennie dolgozni.  – Amikor az ember állatokkal dolgozik, nem lehet finnyás. Az én hibámból kaptam el a be­tegséget, a kutyák nem tehetnek róla  – mondta utólag az esetről.     ", "site": "https://www.borsonline.hu/cimke/veszely"}
{"title": "Rettenetes: kimászott az erkélyen, majd a keskeny párkányon szaladgált egy kétéves – videó ", "body": "\nVérfagyasztó pillanatokat vett videóra egy tenerifei asszony, aki egy két év körüli kislányt pillantott meg a szemközti ház párkányán. A gyermek átmászott az ötödik emeleti lakásuk erkélyének korlátján, majd a keskeny párkányon szaladgált fel és alá. A hátborzongató esemény szerencsére nem végződött tragédiával, és a gyermek visszament a lakásba ott, ahol kijött. Mint kiderült, a kislány édesanyja épp zuhanyzott, amikor a kétéves kimászott az erkélyről. A szomszéd a videót feltöltötte a Facebookra, ami azóta hatalmas port kavart a közösségi oldalakon. A gyermek anyját is értesítették a történtekről, ám ő nem nyilatkozott az ügyben. Azt nem tudni, hogy indult-e rendőrségi vizsgálat az anya ellen gyermekveszélyeztetés miatt. ( via ) ", "site": "https://www.borsonline.hu/cimke/veszely"}
{"title": "Palik Laci a családját választotta a halál helyett - interjú ", "body": "Az Exatlon műsorvezetője sok végzetes balesetet látott a Dakaron, de csak harmadik gyermeke, Vince születésekor döntötte el végleg: családja érdekében felhagy a veszélyes autóversenyzéssel. \nMi az, ami nagyon tetszik és mi az, amit egyáltalán nem tud megszokni Dominikán? A múlt évem egy jó részét, az ideit meg eddig Dominikán töltöttem. Amit a legjobban szeretek, talán nem meglepetés, az az időjárás. A másik pedig a domini­kaiak kedvessége. Talán a jó időtől is, de itt elképesztően jó hangulatúak az embe­rek. Nem gazdag az ország, sokan szegénységben élnek, de ez nem befolyásolja a hangulatukat. És hát visszatérve ide, nem egy, nem két ismerőssel, mondhatni, baráttal találkoztam, ami szintén nagyon jó érzés volt. Negatív része nincs is a dolognak? Nincs. Imádom a munkámat, szeretem azt, amit csinálok, kitűnő emberekkel, nagyon jó kollégákkal vagyok körülvéve, és itt lehetőségünk van az elmélyült alkotómunkára. Az akklimatizáció sem okozott gondot? Évtizedek óta egy hol itt, hol ott vagyok életmódot folytatok, és éppen ezért soha nem élem meg sokknak, amikor földrészt, klímát váltok. Az igazság az, hogy van egy trükköm, és ez a napi sport. Három éve benne vagyok egy magam által kijelölt emberkísérletben, aminek én vagyok a főszereplője, ami nem más, mint hogy nem telhet el úgy 24 óra, hogy valamit ne sportoljak. Ezt három éve képes vagyok tartani, akkor is, ha dolgozom, akkor is, ha tengerentúlra repülök, ez csak elhatározás kérdése. És mindig minden ilyen helyzetben rájövök arra, hogy ez számomra életmentő tud lenni. Hogyan telik egy napja Dominikán? Felkelek, elmegyek futni, összepakolok arra a napra és utána felkerekedek és a kollégáimmal együtt megérkezünk az adott napi versenypályához. A versenyzők lefutják a versenyt, amit leforgatunk és ezt követően jönnek a megbeszélé­seink, a napi tapasztalatokat és az ezt követő nap feladatait rakjuk össze. Minden egyes kérdésre próbálunk választ adni előre, ami felvetődhet. Ezek után gyors vacsora és gyors alvás következik, mert aztán nagyon hamar jön a másnap reggel. Néha akad egy pihenőnapunk, de nem esik jól. Ez picit olyan, mint a vizsgaidőszak vége, amikor az utolsó vizsgát is behúzza az ember, akkor fura a másnap reggel, hogy nem kell újabb száz oldalakat olvasni, nincs vizsgastressz. Itt szerintem mi mindannyian így vagyunk a pihenőnapokkal is. Ugyanis dolgozni jöttünk és nem nyaralni, ezért aztán ez a ritmus hozzá tartozik ahhoz a feladathoz, amit vállaltunk. Hatalmas szerelem volt a Dakar az életében. Miért hagyta abba az autóversenyzést? Valóban egy hatalmas szerelmem volt az autóversenyzés. De eljött az a gyönyörű kor, konkrétan ötvenéves korom tájékán, amikor ösztönösen feltettem magamnak a kérdést, hogy meddig lehet ezt még eredményesen csinálni. Eredménytelenül nem szerettem volna, ez volt az egyik része. A másik része, hogy akkortájt született meg a harmadik gyermekem, Vince kisfiam. Azt éreztem, hogy van három gyerekem és azt a három gyereket fel kell nevelni, el kell kísérni. Imádom, amit csinálok, imádok autóversenyezni, imádok hétről hétre különböző versenysorozatokban küzdeni, rohanni körbe a világon. De elkezdtem azon is gondolkodni, amin előtte soha, hogy mi történik, ha nagyon összetöröm magam. Az autóversenyzéssel ugyanis vele jár, hogy az ember néha elesik. Korábban soha nem fordult meg a fejemben ez a gondolat, és hogy emiatt elvegyem a gázról a lábam. Amikor ez először megjelent a fejemben, azt nem tudtam eldönteni, hogy ez lassítani fog-e. Ha egy autóversenyzőt valami lassít, az már rossz, akkor kell abbahagyni. Döntöttem, hála istennek, és akkor tudtam lelépni erről a színpadról, amikor úgy éreztem, hatékony vagyok. Nem volt könnyű, mert három évig sóvárogtam, fájdalommal teli arccal, titkon néztem a versenysorozatok eredményeit, és lejátszottam a fejemben, hogy mi lenne, ha ott lennék. Ma is követem a Dakar rali eseményeit, de már tompult a hiányérzet. Viszont és ez kapcsolódik az Exatlonhoz: az Exatlon egy nem várt része lett az életemnek. Sok barátom kérdezett a műsorról, s nekik is mondtam, hogy ez nagyon váratlanul feljött a második helyre a Dakar mögé, de már az is lehet, hogy döntetlenre állnak.  A Dakar elég veszélyes, emberáldozatokkal is jár. Ezt ott hogyan élte meg?  Az autósport veszélyes, ezt minden versenyző tudja, mérlegeli a kockázatot és döntést hoz, hogy csinálja vagy nem. Viszont, ha döntött, onnantól egy valami biztos, nem szabad hagyni, hogy megosztódjon a figyelem. A Dakar extrán veszélyes, sajnos sok versenytársamnak a tragédiáját kellett végignéznem a sok év alatt. Rendkívül megrázó este a táborban ott állni és egyperces néma gyásszal emlékezni arra, aki reggel még velünk volt. Viszont az ember megtanulja, mert meg kell tanulnia, hogy másnap, amikor a pályára odaér és ott áll a rajtnál, akkor semmi más ne számítson, csak a következő mozdulat. Abban a pillanatban, ha az ember hagyja beszűrődni a külső körülményeket, akkor nagy a veszélye annak, hogy holnap este ő érte fognak vigyázzba állni a táborban. Tehát ezt mindannyian megtanuljuk ebben a folyamatban, aki nem tudja kizárni, annak nem szabad folytatni. Mert, ha ez benne marad az emberben a következő nap, az elképesztő veszélyeket rejt nemcsak ránézve, hanem a versenytársak­ra is.  Az Exatlon nem olyan extrém, mint a Dakar, de azért kihívásokat tartogat. Mit tanított önnek? A Dakar és az Exatlon között van egy nagyon fontos hasonlóság, mindkettő sorozatterhelés, mindkettő maratoni versenysorozat. Ebből a szempontból a lelkülete, a belvilága nagyon hasonlít ennek a két dolognak egymáshoz. Egy idő után látván a napi harcukat, küzdelmüket az atlétáknak, akik az Exatlonban versenyeznek, először tisztelni kezdtem őket, mert tudom, min mennek keresztül. Tudom, hogy fáj egy idő után minden, tudom, hogy fáj a vereség, tudom, milyen nehéz győzelmi helyzetből kikapni, és hogy milyen nehéz felkapaszkodni és újra nyerni. Ezek a harcosok ezt napról napra képesek megcsinálni. Tehát furcsa módon a tisztelet jelenik meg, aztán a tisztelet elkezd átfordulni. Az első versenysorozatnál kezdtem el érezni, hogy külön-külön és együtt én az összes versenyzőt megszerettem, és mindegyiküket magamhoz ölelném és bátorítanám. Mondom ezt dacára annak, hogy én mindig középen maradok úgymond, mert ez a feladatom, hisz a verseny a legfontosabb, ezt a szabályt semmi sem írhatja felül: Nyerjen a jobb! Tarol az Exatlon Január 1-jén startolt az Exatlon Hungary vadonatúj évada, amely az erős indulást követően a 18–49-es korcsoportot vizsgálva nyeri saját idősávját, ezzel átlagosan az elmúlt hétköznapokon megveri az RTL Klub kosztümös sorozatát, a Bátrak földjét. ", "site": "https://www.borsonline.hu/cimke/veszely"}
{"title": "Dráma a levegőben: kényszerleszállást hajtott végre a világhírű énekes gépe ", "body": "Elton John épp New Yorkba tartott 90 millió dolláros magánrepülőgépével, amikor 10 ezer láb magasságban meghibásodott a jármű. \nAkár tragédiába is torkollhatott volna a 74 éves Sir  Elton John  repülőútja.  A világsztár 66 millió fontot érő Bombardier Global Express magánrepülőgépe tízezer láb magasságban hidraulikus meghibásodást szenvedett.  A repülőgépe kétszer is megkísérelt leszállni a hampshire-i Farnborough repülőtéren hétfőn, de különösen megnehezítette azt a Franklin vihar, amikor a szél 80 mérföld/órás sebességre emelkedett. A tűzoltók, a mentő és a rendőrök azonnal a helyszínre siettek, így már ők várták Elton Johnt, akinek a gépe harmadik kísérletre végül földet ért – írja a  The Sun . ", "site": "https://www.borsonline.hu/cimke/veszely"}
{"title": "Szijjártó: a baloldal nem tett le arról, hogy veszélybe sodorja Magyarországot ", "body": "A külgazdasági- és külügyminiszter azzal vádolja a baloldalt, hogy továbbra is veszélybe sodorná Magyarországot és megpróbálja elbizonytalanítani az ország energiaellátását. \nSzijjártó Péter a közösségi oldalára pénteken feltett videóban azt mondta: úgy tűnik, hogy a magyar baloldal továbbra sem tett le arról a céljáról, hogy veszélybe sodorja Magyarországot, hiszen továbbra is azt követeli, hogy szállítsunk fegyvereket a szomszédban zajló háborúba és továbbra is próbálja elbizonytalanítani az ország energiaellátását. Ezzel szemben - folytatta - a kormány álláspontja egyértelmű: \"nem szállítunk fegyvereket az Ukrajnában zajló háborúba, nem sodorjuk veszélybe Magyarországot, és mindent megteszünk annak érdekében, hogy Magyarország energiaellátásának biztonságát továbbra is garantáljuk\". Kijelentette: a magyar ellenzék több támogatást kap a \"zavarkeltésben\" külföldi szereplőktől, a nemzetközi médiumoktól is. Az elmúlt napokban például azt az álhírt keringtették - mondta -, hogy a Bulgárián keresztüli gázszállítások a jövőben nehézségekbe ütköznének a Gazprom és Bulgária vitája miatt. A külügyminiszter ezt álhírnek, hazugságnak nevezte és közölte: beszélt bolgár kollégájával és a Gazprom illetékeseivel is. Hozzátette: a Gazprom kifizette Bulgáriának a szerződés szerint járó tranzitdíjat, nincsen vitás kérdés a Gazprom és Bulgária között a gáztranzit tekintetében, így Magyarország gázellátása továbbra is biztonságban van. Beszámolt arról, hogy  Délről Törökországon, Bulgárián és Szerbián keresztül minden nap szerződés szerint, zavartalanul áramlik a földgáz, napi 10 millió köbméter, és ütemszerűen érkezik a földgáz Ausztria felől is, naponta 14 millió köbméter. Sőt, ellentétben a korábbi helyzettel, már Szlovákián keresztül, tehát északról is napi szinten 6 millió és 9 millió köbméter közötti földgáz érkezik szintén oroszországi forrásból. Nyomatékosította: Magyarország földgázellátása tehát biztosított, az ide irányuló földgázszállítások szerződés szerint, ütemezetten és zavartalanul történnek, és ugyanez a helyzet a kőolajszállítások tekintetében is. Hozzátette: a kőolaj szerződés szerint érkezik a Barátság kőolajvezetéken naponta 19 ezer és 20 ezer tonna közötti mennyiségben. \"Magyarország energiaellátása tehát biztonságban van, és amíg mi kormányzunk, addig biztonságban is lesz\"  - jelentette ki, hozzátéve, hogy a kormány semmilyen olyan európai korlátozó intézkedést nem tud elfogadni, amely Magyarország vagy bármely más európai ország energiaellátásának biztonságát veszélyeztetné. Szijjártó Péter hangsúlyozta: hiába követeli a magyar baloldal, hogy szállítsunk fegyvereket, engedjük át a fegyverszállítmányokat Magyarországon, \"természetesen mi ezt nem fogjuk megtenni, nem vagyunk hajlandóak kockáztatni Magyarország biztonságát\". Magyarországnak a szomszédban zajló háborúból ki kell maradnia, és amíg ők kormányoznak, addig ki is fog maradni  - szögezte le. ", "site": "https://www.borsonline.hu/cimke/veszely"}
{"title": "Váratlan veszélybe kerültek a mentősök: Manyika kiharapott egy darabot a tiszt új egyenruhájából ", "body": "Harapós kedvű tacskó fogadta a mentősöket egy családi házban, ahol a 70 éves tulajdonos kért segítséget. A kiérkező egyenruhások nem érezték a veszélyt, ártalmatlannak tartották a kövér öreg ebet, ám ezt nem kellett volna. \nMinden előzetes figyelmeztetés nélkül elkapta a gazdája segítségére igyekvő mentőtiszt nadrágját és minden erejével ráncigálni kezdte egy tacskó Hajdú-Bihar Megyében. A kis termetű, öreg, kövér  tacsi  ugatása és foghíjas vicsorgása inkább hatott helyesnek, mintsem rémisztőnek, a családi házhoz érkező mentősöknek, így nem gondolták komoly veszélynek.  Főleg nem úgy, hogy az őket riasztó idős hölgy egyfolytában, megnyugtatásképpen azt kiabálta, még köszönés helyett is: nem harap, nem harap! – A jószándékú mentők hittek az idős asszonynak, ám a kertajtót kinyitva, minderre rácáfolt a kis kedvenc  – osztotta meg a kedves történetet Facebook-oldalán az Országos Mentőszolgálat.  – Elkapta a mentőtiszt nadrágját és minden erejével ráncigálni kezdte az egyenruhát, amit bajtársunk aznap ölthetett először magára. A kutyuskát nem volt egyszerű meggyőzni arról, hogy ne tépje a “kincstári vagyont”, így a vadiúj nadrág végül megsérült. A mentőtiszt új munkaruhát kérelmező e-szolgálati lapja szerint, közben ez a dialógus zajlott a mentők és a beteg közt:  - Miért tetszik azt mondogatni, hogy “Nem harap!”? Hiszen harap!  - kérdezte jogosan a mentős, miután új egyenruhájából a házi kedvenc kiharapott egy darabot. Dehát, én a kutyának mondom  – volt a beteg válasza. A vértacskós esetét azért is osztotta meg az OMSZ, mert mindig kérik, hogy a rájuk váró beteg kedvencét zárja be, mire odaérnek. Az mindenesetre biztos, a megtámadott mentőstiszt azóta új egyenruhát kapott.    ", "site": "https://www.borsonline.hu/cimke/veszely"}
{"title": "Hatalmas veszélybe került a Bajnokok sztárja, a Borsnak beszélt esélyeiről ", "body": "Bár hatalmasat buliztak az utolsó élményjáték nyerteseként a Bajnokok, ez sem adott elég erőt nekik a végjátékhoz. A biztos párbajozó Tóth Janka, aki már azt is tudja, kivel kell majd megmérkőznie a bentmaradásért. \nFantasztikusan érezték magukat a pirosak a Coco Bongo klubban, de ez sem töltötte fel őket annyira, hogy megnyerjék az első végjátékot. Nagyon szoros küzdelemben ugyan, de alul maradtak a Kihívókkal szemben. Így már biztos, hogy egy Bajnok lány számára ma véget ér az  Exatlon Hungary All Star . A legrosszabb statisztikájú játékos  Tóth Janka  az első biztos párbajozó. Fotó: TV2 Volt egy nagyon rossz megérzésem, hogy a fiúknak nem fog menni a játék. Soha nem volt még ilyen előérzetem, de ez a nap sajnos csapatszinten úszott el  – árulta el a Borsnak Janka. – Már két párbajról jöttem vissza győztesen, mindkettőnél nagyon szoros volt a küzdelem. Mindkét párbajon egy hajszálon múlott a kiesésem, így nem azokból szeretnék kiindulni, bár mentálisan biztosan tudok majd meríteni a korábbi tapasztalataimból. Most viszont szeretnék száz százalékot nyújtani, és nem csupán egy kis fölénnyel nyerni. A fiatal vívó biztos abban, hogy  Ujvári Izával  kell megküzdenie.                  A bejegyzés megtekintése az Instagramon                         Tóth Janka (@djankagram) által megosztott bejegyzés   Valószínűleg most Izával kell majd párbajoznom, de nagyon szeretnék játékban maradni, és ezért mindent meg is fogok tenni. Gabinak négy medálja van, egy stabil ponthozója a csapatnak, így szerintem ez egy egyértelmű döntés lesz Danny részéről. Mindenben jónak kell lenni, itt már nem emelnék ki egyetlen feladatot, hiszen csak a legerősebbek vannak játékban  – tette hozzá.  ", "site": "https://www.borsonline.hu/cimke/veszely"}
{"title": "Rengeteg az omladozó, ránézésre is életveszélyes erkély Budapesten ", "body": "A VII. kerületben, a Wesselényi utcában leomlott egy ház oldalának egy része, ami megijesztette a kerületi lakosokat. Azóta rend lett, és a ház felújítására is készülnek, de folyamatos probléma Budapesten, hogy az omladozó állagú házak miatt veszélybe kerülhetnek a járókelők. \nTele volt a Facebook azzal, hogy a VII. kerületben hatalmas darabok omlottak le egy ház oldalából Budapesten, a Wesselényi utcában nemrég. A helyszínt elkerítették egy ideig. Az eset után nem sokkal a  Metropol  munkatársai is kint jártak a helyszínen, ahol még mindig lehetett látni az omlás maradványait. A föld a ház előtt a vakolattól fehérre volt “festve”, de az elkerítésre szerencsére már nem volt szükség. Az viszont jól látszik most is, hogy a házról már többször is eshettek le darabok, ugyanis a homlokzat több ponton is hiányos volt. Bizonyos részeken kifejezetten nagy darabok is hiányoztak az épület oldalából. „Gyorsan elkerítettem az egészet” „Vasárnap kaptam egy telefonhívást, amiben közölték, hogy mi a helyzet, bár messze volt, de saját magam kerítettem el a leesett törmelékeket még aznap. Kedd reggelre tudtam bérelni egy emelőkocsit, amivel utána el tudták végezni a veszélytelenítést, így kedd délelőttre megszűnt a vészhelyzet is”  - mondta a Metropolnak a ház közös képviselője, Rétfalvi Tamás, aki szerint tervben van a ház felújítása. Magántulajdonú a ház, készülnek a felújításra „Ez egy társasház, ami nagyobb részben magántulajdonban van, az önkormányzat tulajdonában egy lakás és egy pince van. Jelenleg nem pályázunk semmire, mert épp folyamatban van a tetőtér beépítése. Ez azt jelenti, hogy az egész társasház megújul, ami többek között a homlokzat felújítását is jelenti”  - árulta el Tamás. Most azon dolgoznak, hogy mindenkinek megfelelő szerződést készítsenek. A társasháznak karbantartási kötelezettsége van „Folyamatos karbantartási kötelezettsége van a társasháznak, ami azt jelenti, hogy állandó jelleggel biztosítani kell az üzembiztos működést, hogy a társasház a homlokzata ne szakadhasson le”  – magyarázta Weisz Gábor Miklós, a Magyar Közös Képviselők Egyesületének elnöke, aki hangsúlyozta, hogy lehetnek társasházanként kivételek, de szinte minden esetben a társasház felelőssége, ha ilyen történik. A közös képviselő felelőssége is felmerülhet, ha ő tudott az erkély rossz állapotáról, hiszen annak tényét a társasház kezelője felé továbbítania kellett volna. -  A társasházkezelőnek biztosítania kell, hogy a közös tulajdon ne okozzon kárt se a tulajdonosoknak, se az utcának  – tette hozzá. Egy rosszul karbantartott épület okozta baleset miatt kártérítésre is lehet kötelezni a tulajdonosokat. „Sajnos nincsen olyan kötelezettség előírva a társasházi tulajdonosok felé, hogy például 10 évente ellenőriztessék az erkélyek műszaki állapotát. Ugyanakkor létezik egy általános kötelezettség arra vonatkozóan, hogy a homlokzat ne veszélyeztessen életet. Kétféle igény keletkezhet ilyen helyzetben: az egyik a kártérítési igény, a másik pedig a helyreállítási igény. Az egyik a helyreállításért nyújtható be, a másik pedig a keletkezett kár okán, ilyen a haláleset is. A kártérítési igényt peres úton követelhetik a társasháztól. A helyreállítási kötelezettséggel kapcsolatban pedig a kormányhivatalt, mint építési hatóságot kell megkeresni”  – tette hozzá Weisz Gábor Miklós. Tele van életveszélyes erkélyekkel Budapest: 10 perc alatt 7 omladozót lehet összeszámolni Legutóbb január elején vesztette életét egy 53 éves nő, aki egy harmadik emeleti lakás erkélyére ment ki rágyújtani, de a korláttal együtt kizuhant. Egy évvel korábban a József körúton történt hasonló halállal végződő tragédia. Fotó: NZ/MK / Metropol Két éve alig van felújítási pályázat Budapesten, miközben rengeteg az életveszélyes erkély. Pedig évente történik olyan haláleset, ami az elkorródálódott erkély miatt történik. Az elmúlt két évben azonban a fővárosi kerületek többsége csak veszélyhelyzeti pályázatokat hirdet meg, épület- vagy homlokzatfelújításit elvétve. A budapesti önkormányzatok döntő többsége jelentősen csökkentette a felújítási támogatásokat. Legtöbb esetben veszélyhelyzeti pályázatok váltották fel a korábbi homlokzat- vagy épület-felújítási tendereket. Így tisztelet a kivételnek (például a Belváros és a XIII. kerület), de a társasházak elestek azoktól a számukra jelentős forrásoktól, amelyek hasznosan előmozdítanák a komolyabb rekonstrukciós munkálatok kivitelezését. „Ez az önkormányzatoknak a feladata, de lényeges lenne, hogy a korábbi támogatási program helyreálljon”  - mondta Gulyás Gergely a Metropolnak az egyik Kormányinfón. A Miniszterelnökséget vezető miniszter arra a kérdésre, hogy kért-e már a kormánytól segítséget Karácsony Gergely főpolgármester vagy önállóan a kerületek, így válaszolt:  „A kormány ilyen megkeresést nem kapott. Pedig partnerségről mindig lehet beszélni. A politikai harcok előtt a párbeszéd adott volt, még akár egy ellenzéki polgármesterrel is”  – fejtette ki Gulyás Gergely. ", "site": "https://www.borsonline.hu/cimke/veszely"}
{"title": "Te láttad esetleg? Budapesti kórházból tűnt el Andrea, nagy veszélyben van – Fotó ", "body": "A lakosság segítségét kéri a rendőrség, a kórházból eltűnt Andrea orvosi segítségre szorul.  \nA rendőrség  közleménye  szerint az 52 éves nő 2022. április 30-án 11 óra 30 perc körül egy XIII. kerületi kórházból önkényesen lelépett, azóta nem adott magáról életjelet.  Orvosi segítségre szorulhat, a rendőrök jelenleg is nagy erőkkel keresik.   Fotó: Police.hu   Eltűnésekor barnás színű felsőt, sötétkék farmernadrágot és fekete sportcipőt viselt.  Kérik, ha valaki látta a 158 centiméter magas, vékony testalkatú, sötétbarna őszülő hajú és kék szemű Szűcs Andreát, az jelentkezzen  a 06-80-555-111-es Telefontanú zöldszámán, illetve a 112-es díjmentes segélyhívó számon. ", "site": "https://www.borsonline.hu/cimke/veszely"}
{"title": "Sokkoló látvány: Több száz kiló haltetemet találtak Hajdú-Biharban – fotó ", "body": "Nagy mennyiségű haltetemet találtak egy mezőgazdasági területen Hajdú-Biharban, a berettyóújfalui rendőrök egy halastó tulajdonosát hallgatták ki gyanúsítottként az ügyben - tájékoztatta a megyei rendőr-főkapitányság hétfőn az MTI-t. \nA vizsgálat kiderítette, hogy az elpusztult állatokokat egy közeli tóból vihették oda írták. A rendőrök meghallgatták a tó tulajdonosát, aki azonnal beismerte, hogy ő szállította a helyszínre a több száz kilogrammnyi halat. Az állatok valószínűleg oxigénhiány miatt pusztultak el, a 40 éves férfi pedig úgy gondolta, hogy előbb összegyűjti az összes elhullott halat és csak utána értesíti a hatóságokat. A nyomozás adatai szerint az elhelyezett, állati eredetű hulladék  alkalmas lehetett volna az emberi élet, a testi épség, az egészség, a föld, a víz, a levegő vagy azok összetevői, illetve az élő szervezetek veszélyeztetésére. A rendőrség hulladékgazdálkodás rendjének megsértése bűntettének gyanúja miatt indított nyomozást a férfi ellen - közölték. ", "site": "https://www.borsonline.hu/cimke/veszely"}
{"title": "Önnél jelentkeztek? Ez a kilenc tünet utalhat arra, hogy tünetmentesen átesett a koronavíruson ", "body": "Kiderült mik azok a szinte láthatatlan tünetek, amelyek arrra utalhatnak, hogy észrevétlenül esett át az ember a koronavírus-fertőzésen. \nA brit Publick Health kutatásai alapján nagyjából  minden ötödik ember úgy esett, vagy éppen esik át a koronavíruson, hogy még csak nem is tud róla , sokak csak egy esetleges antigén-teszt után jöttek rá, hogy valamikor elkaphatták a fertőzést - írta a  Mirror . Azonban a labor szerint  a vírust észrevétlenül átvészelők sem feltétlen tünetmentesek, a kutatásaik szerint lappangó, apró, később megmutatkozó jelek utalhatnak arra, hogy bizony már átestünk a víruson, csak éppen nem tudtunk róla.  1: Rossz memória és koncentrációzavar 2: Elszíneződött vagy duzzadt nyelv 3: Hasfájás, hasmenés és emésztési problémák 4: Bevörösödő szem 5: Krónikus fáradtság 6: Nehézlégzés 7: Hajhullás 8: Szorongás és álmatlanság 9: Halláskárosodás és fülzúgás 10: Szédülés A kutatók hozzátették, hogy antitesteket még azoknak a betegeknek a szervezetében is kimutattak, akik észrevétlenül estek át a fertőzésen,  így nem kizárt, hogy ők is hónapokig védettnek számítanak a betegséggel szemben.  Susan Hopkins professzor, a kutatócsoport egyik vezető orvosa azonban figyelmeztet:  a védettség nem minden, ugyanis mi magunk úgy is fertőzhetünk.  Akkor sem lehet senki teljesen nyugodt, ha már átesett a fertőzésen, mivel még mindig fennáll annak a kockázata, hogy bár ő maga tünetmentes, megfertőződhet, és továbbadhatja másoknak - intett óva a szakember.  ", "site": "https://www.borsonline.hu/cimke/veszely"}
{"title": "Senki ne próbálja ki! Életveszélyes kihívás terjed az interneten – videó ", "body": "Az orvosok arra kérik az internetezőket: ne próbálják ki! A hajmeresztő kihívás során az ajakdúsítás a cél, ám az erre használt eszköz cseppet sem veszélytelen. \nValósággal végigsöpört az interneten egy TikTokos videó, amelyen egy fiatal srác érthetetlen trükköt próbál kivitelezni magán. A már több mint hárommillió felhasználó által megtekintett kihívást egyre többen próbálják ki a közösségi oldalon: ennek során pénisznövelő krémet kennek az ajkukra, hogy az teltebbnek tűnjön. Az erekciós problémákra kifejlesztett készítmény  értágulatot idéz elő , aminek következtében a kezelt terület megduzzad, ezért az eljárás  hatásosnak bizonyul , az orvosok azonban felhívják a figyelmet, hogy ez  életveszélyes is lehet . A videón jól látható, ahogyan a fiatal felkeni az ajkaira a péniszkrémet, néhány perc múlva pedig plasztikai beavatkozásokat megszégyenítő eredmény látható.     @jerrybmaldonado   If you know what movie Iâm talking about please tell me because I want to watch it again  #beauty   #lips   â¬ original sound - Jerry Mal     –  Azt nem tudom pontosan, hogy ez a srác melyik krémet használta, az azonban bizonyos, hogy az erekciót elősegítő készítmények értágulatot okoznak, aminek következtében  ideiglenes duzzadás jön létre  – mondta egy szintén TikTokon is tevékenykedő bőrgyógyász. Reakcióját így folytatta: Ezek a krémek fogyasztásra egyáltalán nem alkalmasak, a felvételen látható alkalmazásban viszont ennek fennáll a veszélye. Egy brit bőrgyógyászati klinika orvosa nevetségesnek tartja a jelenséget. Dr. Ross Perry szerint több okból is rendkívül veszélyes lehet ez az eljárás. –  Azok,  akik ezt kipróbálják, súlyos allergiás reakciót tapasztalhatnak : szúró fájdalom, hólyagosodás és akár tartós duzzanat is felléphet. A krém szájon át történő felszívódása továbbá fejfájást, vérnyomásproblémákat, sőt,  szívproblémákat is eredményezhet  – nyilatkozta a szakember. ( via ) ", "site": "https://www.borsonline.hu/cimke/veszely"}
{"title": "Több száz méteren keresztül kergetett egy feldühödött pulyka egy kisiskolást - videó ", "body": "\nAzt nem tudni, hogy a madár miért támadta meg a green bay-i kisgyereket, aki nehéz iskolatáskájával a hátán próbált menekülni előle. Vanessa Miramontes látta, ahogyan a fiú minden erejével szalad a pulyka elől, és tudta azonnal cselekednie kell, így autójával elvágta a dühös állat útját. – Tudom, hogy a szüleid arra tanítottak, hogy ne szállj be idegenek kocsijába, de ez a pulyka utol fog érni, ha most nem jössz velem – mondta a nő a gyermeknek, aki kis gondolkodás után végül bepattant az autóba. Miramontes később bevallotta, hogy elgondolkodott azon, hogy inkább elgázolja az állatot, de végül megpróbált békés megoldást találni, és nem bántotta a pulykát. (via  Metro ) ", "site": "https://www.borsonline.hu/cimke/veszely"}
{"title": "Hidegben nagyobb a stroke kockázata ", "body": "\nA hideg pontosan ugyanolyan nagy megerőltetést jelent a szívünknek, mint a meleg, ezért főleg a betegeknek kell nagyon odafigyelni. Már az orvosok is bebizonyították, hogy télen megnő a szívinfarktusok száma, és a hirtelen szívhalál esélye is. Ezt azzal magyarázzák, hogy a szervezetben összehúzódnak az ereink és a szív artériái is, ezért erősebben kell dolgoznia a fő szervünknek. Ez a szívbeteg számára nagyon megterhelő lehet, ezért az orvosok azt tanácsolják, hogy ne legyenek túl sokat a hidegben és kerüljék a fizikai munkát, köztük a hólapátolást is. Egy könnyed sétára azonban érdemes elhagyni a ház falait, ez segít megőrizni az egészséget és a fittséget. Mellkasi fájdalom, szorító érzés, verítékezés és hűvös bőr a szívroham egyik tünete lehet. Ilyenkor azonnal hívjunk mentőt.  ", "site": "https://www.borsonline.hu/cimke/veszely"}
{"title": "Veszélybe került Kállay-Saunders hangja ", "body": "A napokban kiderült, hogy Kállay-Saunders András komoly betegséggel küzd. Az énekes torkát és kincset érő hangját is fenyegeti a reflux. \nTehetség ide, népszerűség oda, a betegség nem válogat. Nem kerülte el Kállay-Saunders Andrást sem, aki pár napja, kö­zösségi oldalán jelentette be a rossz hírt: refluxos. Az előadók, énekesek leglidércesebb álma vált valóra, ugyanis a makacs be­tegség a savtúltengés miatt felmarhatja a torkot. A reflux          A refluxbetegség tüneteit az okozza, hogy a gyomor savas tartalma visszaáramlik a nyelőcsőbe, kimarja annak belső falát, és kialakul az a panasz, amit a mindennapokban gyomorégésként emlegetünk.     – Nagyon kellemetlen ez egy énekes számára, ugyanis a sav a torokkal együtt a hangszálakat is marja. Kaptam savlekötő gyógyszert, és ahogy telik az idő, napról napra javul a helyzet – mondta a Borsnak az énekes, aki először nagyon megijedt. – Fél éve éreztem már, hogy valami nincs rendben, és mostanra ki is derült, mi a gond. Óriási szerencsém van, hogy a torkomról az arcüregemre húzódott és nem a hangszálaimra – könnyebbült meg az orvosi diagnózis után az énekes, aki teljes életmódváltásba kezdett. Dalt írt Bettinek          András a betegsége ellenére sem vett vissza a tempóból: már stúdióba vonult az idei X-Faktor rapperével, Tóth Bettivel. – Írtam egy dalt, amely tökéletesen passzol Bettihez. Nagyon erős szöveg, ze­ne, és Betti rendkívül ügyes benne. Hihetetlenül tehetséges, úgy érzem, nagy sikere lesz a közös munkának – tette hozzá Saunders.      A reflux ugyanis – töb­­bek között – a helytelen táplálkozás, az erősen fűszeres ételek, a túlzott koffein- vagy a mértéktelen csokoládéfogyasztás miatt is kialakulhat. – Fogalmam sincs, ná­lam ez miért jött elő, nem éltem egészségtelenül. Eddig is odafigyeltem az étkezésemre, sportolok, semmit sem vittem túlzásba, de most még nagyobb figyelmet fordítok erre, és a gyógyszerek mellett még egészségesebben élem a napjaimat, hogy mihamarabb meggyógyuljak – mondta a 32 éves zenész.  ", "site": "https://www.borsonline.hu/cimke/veszely"}
{"title": "Házi kedvenceink is veszélyben – Előzzük meg a petárdabaleseteket! ", "body": "Minden év végén évtizedek óta elôkerül a téma: a petárda. Nem lehet eleget hangsúlyozni, hogy a petárdázás tilos és büntetendô, ráadásul minden évben kutyák, macskák rohannak világgá a riasztó zajok miatt. \nPetárda stop -ot kérnek az állatvédők Szilveszterre. Az óévbúcsúztatókor használt pirotechnikai eszközök durva hang-és fényhatásai a házi kedv encek számára sokkos pánikot okozhatnak. Egy magából kifordult házi kedvenc félelmében akár támadhat - haraphat is, de a leggyakoribb, hogy elszökik, elkóborol. A riadt állat veszélyes Sok kóborló kutya vagy macska soha többé nem kerül haza. De egy kis odafigyeléssel megelőzhető lehet, hogy a Szilveszteri petárdázás miatt a háziállatainkat egy életre elveszítsük. Seres Zoltán, az Orpheus Állatvédő Egyesület munkatársa elmondta: a petárdától megijedt macskák éles marásokat okozhatnak a gazdiknak, a kutyák kerítésen átugorva vagy pórázt a gazda kezéből kitépve próbálnak a robbanásoktól elmenekülni. Házi kedvenceket a petárdázás helyszíneire semmiképpen ne vigyük ki, inkább előzzük meg a bajt. A riadtan menekülő állatok néhány óra alatt akár 5-10 km-, több településnyi távolságot, is képesek megtenni, van, hogy az elmenekült kedvencek soha többé nem kerülnek elő. Többszázezerre is büntethetik 40-50 olyan tűzesethez is riasztják átlagosan a tűzoltókat az év utolsó napján, amelyet valamilyen pirotechnikai eszköz okozott. Nem ritka, hogy egy rakéta erkélyre vagy szoba ablakán repül be és ott okoz tüzet. Pedig a petárda továbbra is tiltólistás. A szakemberek a pirotechnikai termékeket négy osztályba sorolják. Vannak olyan játékos termékek, amelyek egész évben megvásárolhatóak és 14 év felett bárki működtetheti őket, de olyan is, amelyiknél már 16 év a korhatár.  Tartsuk be a szabályokat Egyes termékek viszont szigorúan csak december 28-tól december 31-ig szerezhetőek be, de az árúsító helyen igazolnunk kell, hogy betöltöttük a 18 évet és ezeket csak szilveszter napján, tehát december 31-én este hattól másnap reggel hatig szabad működtetni, és az árusnak is rendelkeznie kell jogosultsággal a forgalmazásra. Ha ezeket a szabályokat nem tartjuk be, akár 150 ezer forintra is büntethetnek. A rendőrség fokozott ellenőrzéseket végez az év ezen időszakában, de kórházi ügyeletek is fel vannak készülve az esetleges balesetekre, amiket helytelenül működtetett petárdák okozhatnak. Praktikus tanácsok háziállat tulajdonosoknak:  1.A kutyában lévő, egyébként kötelező mikrochip legyen állatorvos által a gazda adatait tartalmazóan beregisztrálva, így ha a kutyát valaki megtalálja, a gazda gyorsabban elérhető. 2.Kutyáinkra, macskáinkra érdemes a gazda elérhetőségét tartalmazó bilétás nyakörvet is kötni, hogy a megtaláló könnyen elérhesse a tulajdonost. 3. A baj megelőzése érdekében december 30. és január 2. között a kijelölt sétáltató helyeken is fokozott óvatossággal, pórázon sétáltassuk kutyánkat. 4. Otthon is biztosítsunk kedvencünknek a közvetlen utcai hangoktól elszigetelt helyet, egy belső szobát vagy udvarrészt például, de a zárt garázs, vagy a kerítéssel alaposan körülvett udvart is megfelelő. 5.Amennyiben a lakásban marad az állat, a  sötétítő függönyt húzzuk el, a redőnyt eresszük le. Félősebb kedvencek számára állatorvos által ajánlott nyugtató szerről is gondoskodhatunk a petárdázások idejére. Mihamarabb kezdjük keresni  Ha viszont megtörtént a baj, érdemes a  www.állatvédő.hu  oldalon a közelben működő állatvédő szervezetekről informálódni, hogy a házi kedvenc minél hamarabb és lehetőleg épségben előkerüljön. ", "site": "https://www.borsonline.hu/cimke/veszely"}
{"title": "Hazánkat is elérte a veszélyes divat: száguldó vonattal szelfiznek a síneken ", "body": "<p>Magyarországon is egyre több fiatal teszi kockára az életét, hogy teljesítsen valamilyen őrült kihívást. Ilyen a közeledő vonat előtt készített szelfi is.</p> \nCsak a mozdonyvezetők éberségének köszönhetően él az a férfi, aki a sínek között mászkált a nyugat-dunántúli Kapuvár közelében. Hamarosan vádat emelnek ellene. Úgy tudjuk, a 28 éves fiatalember a „csirke” nevű kihívást próbálgathatta. A csirkézők minél később próbálnak elugrani az érkező vonat elől, és erről képet is készítenek. – Az illető két vonatot is veszélyeztetett, az első vezetője gyorsfékezett és dudált is. A má­sik már induláskor észrevette, ezért csak 30-35 kilométeres sebességgel haladt, majd száz méterrel előtte megállt. Ekkor a férfi elfutott – közölte megkeresésünkre Rázó László, a GYSEV sajtószóvivője. A férfi azzal, hogy engedély nélkül sétált a síneken, nemcsak a saját, de a vonaton utazók épségét is veszélyeztette. A nyomozást a napokban lezárták, az ügyet vádemelési javaslattal átadták a Győri Járási Ügyészségnek. Úgy tudjuk, a gyanúsított beismerő vallomást tett.  Az eset kísértetiesen hasonlít arra, ami Debrecenben történt tavaly. Egy fiatal lány az utolsó pillanatban ugrott el egy Nyíregyházára tartó vonat elől, majd elszaladt. Szintén Debrecenben, a Faraktár utcai felüljárónál korábban ugyanezt tette egy fiatal srác. Eltalálta a mozdony Egy száguldó vonat mellett készítettek magukról képet indonéz tinilányok december közepén. Egyikük fejét eltalálta a szerelvény, s több méterre repítette. Bár túlélte a balesetet, súlyos koponyatörést szenvedett. Pénzzel játszott a tatabányai fiú Halálra gázolt a vonat december 21-én Tatabányán egy 12 éves fiút, aki egy  pénzérmét tett a sínekre.  Azt várta, mi fog történni az érmével, ha átmegy rajta egy szerelvény, és emiatt nem látta a másik irányból érkező vonatot – írta meg a Bors. Mentőt hívtak hozzá, de már nem tudtak segíteni rajta. Megütötte az áram Lángra kapott egy 15 éves fiú teste egy vonat tetején Nagykőrösön tavaly novemberben. Társaival este  felmásztak a vagonra,  és szinte azonnal megcsapta az áram. A csodával határos módon életben maradt, ám testének hetven százaléka megégett. Kapcsolódó jegyzetünk itt olvasható. ", "site": "https://www.borsonline.hu/cimke/veszely"}
{"title": "Agykárosító szert tartalmazhat a hintőpor ", "body": "Évekkel ezelőtt derült ki, hogy például a hintőporban is megtalálható úgynevezett hexachlorophen (hexaklorofén) hatóanyag káros az idegrendszerre. Több országban már betiltották a használatát, azonban itthon még mindig kapható a szer, sőt gyermekek kezelésére is javasolják. \nVeszélyes a hexaklorofén Ezt a fajtát leginkább az újszülött köldökápolására szokták javasolni, azonban ahogy azt a betegtájékoztatón is írják: a kisgyermekek számára nem javasolt használni a hexaklorofénes hintőport. A készítmény lehetséges mellékhatásai közt sorolják fel a túlérzékenységet, bőrirritációt, valamint az idegrendszeri károsodást is. Jó hír, hogy az új termékek már nem tartalmazzák ezt a hatóanyagot, azonban a gyógyszertárakban még beszerezhetőek azok a fajták, amelyekben viszont még van. Mi az a hexaklorofén?          A hexachlorophen nevű, rendkívül elavult hatóanyagról van szó, amely hazánkban több készítményben megtalálható, például újszülötteknél, gyermekeknél használt hintőporban, felnőtteknek szánt izzadásgátló hintőporban, valamint egy népszerű torokfertőtlenítő, toroköblögető oldatban is. A szer orálisan adva vagy nagy bőrfelszínen alkalmazva magzatkárosító hatású, az anyatejbe átjut.     Külföldön már betiltották Az Amerikai Egyesült Államokban és Franciaországban több tucat gyermek halt meg a szer miatt, ezért az amerikaiak 1971-ben betiltották a szer használatát. Ezután Németország is feltette a tiltólistára a hexaklorofént 1985-ben, 1990-ben pedig Ausztria állt be a sorba. Hazánkban azonban a mai napig nincs betiltva a szer, nem törölték a törzskönyvből, az hivatalosan még mindig forgalomban van. A készítményt nem hívták vissza, az emberek nem tudnak a súlyos kockázatról, ezért sokaknak van még otthon ezekből a veszélyes készítményekből a polcon. A hintőpor mellett gyakorlatilag minden gyógyszertárban megtalálható az a népszerű szájöblögetős oldat, amely hexaklorofént tar­talmaz. Itthon is háttérbe szorult Bár korábban valóban nagy mennyiségben használták ezt a mára már nem túl korsze­rű hatóanyagot, napjainkra az alkalmazása je­lentősen háttérbe szorult. Lassan úgy tűnik, hogy a magyar piac is mentes lesz az agykárosító hatóanyagtól, azonban nem árt még így is óvatosnak lenni. Megelőzés Minden esetben fontos, hogy alaposan olvassuk el a hatóanyagok tartalmának listáját vagy érdeklődjünk a gyógyszerészeknél. Nézzük át az otthon használt készítményeket, és amennyiben tartalmaznak hexaklorofént, vigyük vissza a gyógyszertárba, ahol kellő szakértelem mellett megsemmisítik, azonban semmiképp se dobjuk ki a kukába a terméket. ", "site": "https://www.borsonline.hu/cimke/veszely"}
{"title": "Kimászott a toronyház ablakán a hároméves, majd artistákat megszégyenítő dolog következett- videó ", "body": "\nEgy brazíliai toronyház egyik kilencedik emeleti ablakából mászott ki egy három, négyéves forma kisfiú, az egészet a szemközti irodaház egyik dolgozója észlelte, és fel is vette. A rögzített felvételen az látszik, ahogy a kisfiú kinyitja az ablakot, majd több tíz méter magasságban annak párkányán átmászik az erkélyre. A felvételt készítő nő szerint a legrémisztőbb a kisfiú rutinossága, úgy tűnik, mintha nem először hajtotta volna végre a hajmeresztő mutatványt. ", "site": "https://www.borsonline.hu/cimke/veszely"}
{"title": "Zuhanó jégtömbtől rettegnek a magyar autósok – fotók ", "body": "Hajszálon múlt Dorináék élete, akiknek a szélvédőjét egy kamionról lezúduló óriási jégtömb zúzta be Pákozdnál. A monstrum sofőrje nem takarította le a jármű tetejét. \n– A belső sávban hajtottunk, a kamion pedig mellettünk, a külsőben. Semmi különöset nem érzékeltünk, csak némi hó potyogott a magas jármű tetejéről, többre nem is számítottunk. A következő pillanatban viszont már egy tíz kiló körüli jégtömb zuhant le, egyenesen az autónkra esett, bezúzta a szélvédő jobb oldalát. Pont az anyósülésen helyet foglaló kollégám feje közelében – idézi fel a Borsnak a Sümegre tartó kocsi hátsó ülésén helyet foglaló Dorina. Csak egy hajszálon múlt az életük, mondja, végül sikerült kisebb üvegszilánkokkal a ruhájukon megúszni a kéretlen kalandot, a jégtömb nem törte be teljesen az üveget. A rutinos sofőr hatalmas lélekjelenlétről tanúskodott: a legtöbben elrántották volna a kormányt, de ő egyenesben tudta tartani a  kocsit. Higgadtan a kamion elé hajtott, félreállt, s leintette a monstrumot. – Egy román származású férfi vezette a kamiont, szerencsére a körülményekhez képest korrekten járt el, nem hajtott tovább. Remélem, mostantól letakarítja rendesen a járművét. Ezt a napot mindhárman átértékeltük – bosszankodott a fiatal nő, aki szeretné felhívni az egyre gyakoribb jelenségre a figyelmet. Kísértetiesen hasonló jelenet játszódott le Ózd és Sajópüspöki közötti útszakaszon hétfőn. Egy kanyarodó kamion tetejéről lezuhanó jégdarab szintén betörte egy autó szélvédőjét. A kocsi belsejébe zúduló jégtömb még a sofőr fejét is eltalálta. Szerencséjére nyolc napon belül gyógyuló sérülésekkel megúszta. A rásonysápberencsi kamionos ellen szabálysértés miatt indult eljárás, a rendôrség helyszíni bírsággal sújtotta, ennek összegét azonban nem közölték. A hatóság felhívja a közlekedők figyelmét, vegyék figyelembe a télies időjárást. A járműveket indulás előtt ellenőrizzék, tisztítsák meg rendesen a szélvédőket, és a járművekre rakódott jégdarabokat is távolítsák el.  ", "site": "https://www.borsonline.hu/cimke/veszely"}
{"title": "Halálos veszély: Bocsa védelmében támad a medve! ", "body": "Hajlamosak vagyunk egy aranyos szőrmókként tekinteni a medvére, de jobb, ha tudjuk: a kölykét kísérő anyaállat halálos veszélyt jelent az emberre. Márpedig most egy ilyen család járja az országot. \nAz utolsó három medveészlelés helyszíne – Sajókeresztúr–Miskolc–Szirmabesenyő – olyan közel van egymáshoz, hogy azt akár egyetlen állathoz, a múlt héten szabadon engedett Vackorhoz köthetnénk. Azonban úgy tűnik, hogy a helyzet ennél bonyolultabb. Kamerák rögzítették a macikat A térfigyelő kamerák és a telefonok segítségével rögzített képek alapján ugyanis nem egy, hanem három medve járja az országot. Vackoron kívül egy bocs és az anyja kószál az erdőben. – A nyomkövető nyakörvet, amit a szabadon engedett állatra szereltünk fel, szinte az elengedés helyén találtuk meg, vagyis gyakorlatilag rögtön megszabadult tőle – mondta a Borsnak Nagy Júlia, a Bükki Nemzeti Park sajtósa a Borsnak. – A bocsot harminc kiló körülire saccoljuk, vagyis egy- éves lehet, az anyaállat pedig kétszáz kilós. Mi nem üldözzük és nem elkapni akarjuk őket, hanem azt, hogy találják meg a természetes helyüket, az emberektől távol. Ezen a területen eddig is éltek medvék és nem szeretnénk, ha a medve celebbé válna. Inkább arra hívjuk fel a lakosság figyelmét, hogy hogyan viselkedjen, ha medvével találkozik – mondta Nagy Júlia.  Kínos lehet a félreértés    – A medve nem játék, és a bocsa sem az – figyelmeztetett Hanga Zoltán, a fővárosi állatkert szóvivője. A kicsik általában télen születnek. Körülbelül öt hónapig csak anyatejen élnek, de még a második tavaszig is az anya mellett maradnak, sőt gyakran 3–4 éves korukig is.  – A bocsát kísérő anyamedve fokozottan veszélyes – mondta Hanga Zoltán. – A támadások általában félreértésekből adódnak. A medve úgy érzi az emberrel való találkozásakor, hogy a helyzetből csak akkor szabadulhat, ha ellentámadásba megy át. Az ingerküszöb alacsonyabb, ha bocs is van. Hogy kommunikálnak? – A kicsi látótávolságon túl is eltávolodhat az anyától, ám a medve szaglása igen jó. Az elkóborolt bocsát így is megtalálja, de hanggal is kommunikálnak. A kicsi egy magasabb hanggal hívja az anyját. A kis bocs sem teljesen védtelen. Három hónaposan, tizenöt kilósan karmol és harap, senki se közelítse meg egy szelfiért – tanácsolta Hanga.   ", "site": "https://www.borsonline.hu/cimke/veszely"}
{"title": "Életveszély: festékpuskával lövöldözik valaki a Ferihegyi úti gyorsforgalmin ", "body": "<p>Mégis kinek jut eszébe ilyen?!</p> \nGumilövedékkel és festékpatronnal lövöldöz egy ismeretlen az autókra Budapesten, a Ferihegyi úti gyorsforgalmin, illetve a környező utcákban: volt olyan kocsi, aminek az oldalát találta el, de olyan is akadt, amelyiknek a szélvédőjét borította be a festék. Aligha kell magyarázni, milyen könnyedén balesethez - vagy akár tragédiához is - vezethet egy ilyen lövés, ha lehetetlenné teszi a sofőr kilátását a kocsiból. Az esetről a  Blikk  számolt be - ám Vecsés Települési Polgárőr Egyesülete is figyelmeztetett mindenkit a veszélyre. A lap beszámolt egy autós, Ferencz Dániel esetéről is, akinek a kocsiját oldalt találták el - méghozzá egy taxiból. \"Olyan volt, mint amikor egy zacskót kidurrantanak, csak sokkal hangosabb. Először azt hittem, oldalról nekem jött a taxi és letört a visszapillantó, de láttam, hogy megvan a tükör, abban pedig azt, hogy valami vörös folyik le a kocsi oldaláról. A taxi közben padlógázzal leelőzött\" - idézte fel az esetet a férfi. A rendőrség Dániel ügyében nem jutott semmire, így a nyomozást végül felfüggesztették. ", "site": "https://www.borsonline.hu/cimke/veszely"}
{"title": "Veszélyes a kutya–farkas keverék ", "body": "Van-e esélye annak, hogy farkasok és kóbor kutyák párosodjanak, és abból utódok szülessenek? A németek szerint van, a magyar szakemberek szerint vajmi kevés. A vadon élő farkas ugyanis ellenségnek tekinti a kutyát. \nA farkas újbóli európai terjedésével nő a faj kutyával való párosodásának valószínűsége – szólt a hét egyik legérdekesebb hírügynökségi jelentése. A német Rajna-vidék–Pfalz tartomány környezetvédelmi minisztériuma szerint elméleti­leg mindenhol létrejöhetnek farkashibridek, ahol kutyák és farkasok találkozhatnak. A keverékek képesek a túlélésre a természetben. Amerikában divat Egy másik német tartományban, a keleti Szászországban, Neustadtban 2003-ban egy nőstény farkas német juhásszal párosodott, és hat kölyke született. A hatóságok szerint kettőt befogtak, ezeket később elaltatták. 2017-ben hasonló eset történt Türingiában, a kölykök befogása azonban nem sikerült. Hármat kilőttek, a többiek valószínűleg azóta is a környéken kóborolnak. A farkas-kutya keverék (wolfdog) az Egyesült Államokban is egyre jobban terjed, de ott divattá vált a keresztezésük. Olyan tanulmány is megjelent, miszerint ezek az állatok barátságosak, ha foglalkoznak velük. Ám sok szakember ezt felelőtlen dolognak tartja, mondván: nem biztos, hogy a gének úgy alakulnak az utódokban, ahogy a tulajdonosok szeretnék. Emiatt kicsaphatják őket, vagy jobb esetben menhelyen kötnek ki az állatok. Természetben kizárt? – A szabadon létrejövő kutya-farkas hibridekben nem hiszek. Nem láttam még soha olyan, természetben készült felvételt, amin kutya és farkas párosodott volna – mondta a Borsnak Horkai Zoltán, a gödöllői Animal Training Center vezetője. – Ezt csak befogott állatokkal tudom elképzelni, amiket később szabadon engedtek. Az a farkas ugyanis, amelyik nem kutyával nő fel, a kutyát prédának tekinti, függetlenül attól, hogy milyen nemű. Romániában, ahol élnek farkasok, tíz évvel ez­előtt egymillió kóbor kutya volt, mégsincs példa arra, hogy kialakult volna a hibrid. Amerikában, ahol nagyon sok kutya-farkas hibrid él, nem a természetben találkoztak a szüleik. Van sok kinti ismerősöm, aki beszélt róluk. Ők azt mondják, hogy ezek a farkastól az emberekkel szembeni félénkséget örökölték, a kutyáktól pedig az agresszivitást. Degenerálódás Horkai szerint a farkas nem vé­rengzik oktalanul, azaz nem ejt el több prédát, mint amennyi a táplálkozásához kell, ehhez pe­dig racionálisan dönt. A kutya viszont nem, ezért veszélyesebb. – Amikor farkastámadás miatt keresnek, hogy – mondjuk – egy birkaállományból milyen sok állat elpusztult egy beszabadult farkas miatt, utóbb mindig kiderül, hogy azt kóbor kutya okozta – magyarázta. – A kutya a háziasítás során a farkashoz képest degenerálódott. Csináltunk egy állatkísérletet: egy alomban voltak nyolc órán keresztül teljesen egyforma, 4-5 napos kutya- és farkaskölykök. Hozzájuk engedtek egy farkast, ami pillanatokon belül kiválogatta közülük a farkaskölyköket, és a kutyákat meg akarta ölni. Nem tudjuk, hogy hogyan tudta szelektálni őket, azt feltételezzük, hogy az előbb említett degenerálódást ismerte fel valahogy. A szakember hozzátette: náluk voltak ku­tya-farkas hibridek, amiket együtt neveltek farkasokkal, és kétéves korukra utób­biak „leterrorizálták” a ke­verékeket. Va­gyis a hibridek és a farkasok sincsenek jóban. Sakálok közt Szilágyi István a Veresegyházi Medveotthonban foglalkozik a farkasokkal. Ő is azt mondja: normál esetben a farkas va­lóban „elfogyasztja” a kutyát. – Az elképzelhető, hogy egy háznál nevelt farkas a természetbe ki­szabadulva nem tekinti prédának a kutyát. Ma­gyarországon például feltűntek az aranysakálok közt kutyajellegű sakálok, amiket vadászok lőttek ki. Szilágyi találkozott már te­nyészett wolfdoggal is. – Ezek azért veszélyesek, mert nem tudni, melyik örökölt gén kerekedik felül. Előfordulhat a „kedvtelésből ölök” tulajdonság, ami valóban a kutyára jellemző. Ez annak tudható be, hogy a kutya egy „lebutított farkas”. Ügyetlenül vadászik, mert a génjeiből kikopott ez a tulajdonság, és a fogazata, a testalkata sem teszi lehetővé a tökéletes támadó viselkedést, viszont éhes – figyelmeztet a szakember. Cseszkó hibrid Egy mindössze hat évtizedes hibridfaj a csehszlovák farkas kutya (ceskoslovenský vlcák), aminek létrehozásával 1955-ben kezdtek próbálkozni a szocialista Csehszlovákiában. A kárpáti farkas és a német juhász keresztezéséből jött létre. Munkakutyának szánták, de nem váltotta be a reményeket: a domináns farkasvér miatt egy nehezen kezelhető fajta jött létre. Az első sikeres pároztatás 1958-ban történt, az anya egy Brita nevű farkas volt. Az utolsó keresztezés 1983-ban történt. A fajta jellemzője, hogy nagyon ritkán ugat, inkább csak vonyít, és fontos, hogy kölyökkorától kezdve emberekhez szoktatva neveljék. ", "site": "https://www.borsonline.hu/cimke/veszely"}
{"title": "Minden autós rémálmát rögzítette egy fedélzeti kamera - videó ", "body": "\nAlighanem minden sofőr legszörnyűbb rémálmát élte át szeptember 22-én egy portlandi autópályán Elizabeth Kalik. Egy méretes, elszabadult műanyagfólia ugyanis egyszer csak beterítette a kocsija szélvédőjét, neki pedig így teljesen vakon kellett lelassítania, és kiállnia a leállósávba, ahol végül leszedhette a veszélyes műanyag-darabot. Az esetet a nő autójának fedélzeti kamerája is rögzítette. ", "site": "https://www.borsonline.hu/cimke/veszely"}
{"title": "A Bors utánajárt - Terhes nőkre veszélyes a fertőzött kolbász ", "body": "Ketten meghaltak, harmincheten pedig rosszul lettek Németországban a kolbásztól és pizzaszalámitól. Mint kiderült, a húsok listeriások voltak, ezért történhetett tragédia. De mi ez a baktérium, és hogyan képes megölni az embert? \nÚgy tudni, Magyarországra nem jutott a kolbászból és a pizzaszalámiból, ami két embert megölt Németországban. A Nemzeti Élelmiszerlánc-biztonsági Hivatal (Nébih) szerint a Wilke Wurstwaren vállalat termékeiben volt Listeria monocytoge­nes baktérium. A szakemberek szerint 99,6 százalék a valószínűsége, hogy a megbetegedéseket e cég termékei okozták.  Hogyan kerülheti el?  A listeria ugyanis leginkább élelmiszereken szaporodik el, majd ha az ember megeszi, betegséget, legrosszabb esetben pedig halált is okozhat. A Nébih mindenkit arra figyelmeztet, hogy aki Németországba, Belgiumba, Dániába, Ausztriába, Hollandiába vagy Svédországba látogat, ne egyen a cég termékeiből. A Bors utánajárt, hogyan lehet elkerülni a fertőzést.  Aki erős, megússza A környezetünkben mindenhol ott van a listeria baktérium, ami egészen addig nem okoz semmilyen problémát, amíg valamilyen oknál fogva el nem szaporodik.  – Kétféleképpen lehet elkapni a betegséget – kezdte dr. Komáromi Zoltán háziorvos. – Az egyik, ha valaki állatot simogat, majd kézmosás nélkül nekiáll enni, a másik pedig ha már eleve listeriás ételt fogyaszt el – magyarázta a doktor, majd hozzátette, hogy egy egészséges szervezet képes megküzdeni ezzel a baktériummal, azonban a legyengült immunrendszeren már kifog. Utóbbi esetben kórházi kezelésre is szükség van.  – Jobb esetben az embernek csak egy kellemetlen napja lesz miatta, hasmenéssel és rosszulléttel. Rosszabb esetben, legyengült immunrendszernél viszont kiszáradással vagy akár halállal is végződhet a lakoma – magyarázta dr. Komáromi. Az éppen valamilyen be­tegségben szenvedők, illetve a várandósok emiatt veszélyben vannak. Utóbbiaknál a vetélés vagy a halva születés is előfordulhat, ezért nem ajánlják terhes nőknek a nyers húsok fogyasztását. Melegítéssel előzhető meg A listeria okozta betegséget nagyon könnyen el lehet kapni, szerencsére azonban könnyen el is lehet kerülni. Dr. Komáromi szerint az egyik legfontosabb az ételek megfelelő tárolása, ezzel ugyanis meggátolható, hogy a baktérium ne lepje el az egész hűtőt.  – Hiába vannak lehűtve az ételek, a baktérium 4-5 fokon is képes szaporodni, főleg, ha van étel hozzá. A sajtokat, húsokat, és a zöldségeket is külön dobozban kellene tárolni, hogy ne tudjon egyik ételről a másikra terjedni a baktérium. Arra is fi­gyelni kell, hogy túl sokáig ne tároljuk az ételeket, ezzel ugyanis megad­juk a betegség kialakulásának esélyét – figyelmeztetett Komáromi doktor. A zöldségeket mindig alaposan meg kell mosni, mielőtt felhasználjuk, a húsokat pedig körülbelül 75 Celsius-fokon át kell melegíteni, hogy a belsejük is felmelegedjen, ugyanis ezt a hőmérsékletet már nem bír­ja a baktérium, így elpusztul. A füs­tölés is jó megoldás, ugyanis ezzel is épp annyira melegszik át a hús, amennyire szükséges. A Wilke Wurstwaren vállalatnál valószínűleg nem jól füstölték, melegítették vagy tárolták a húst, ezért szaporodhatott el benne a listeria. A kolbászt és a pizzaszalámit legyengült szervezetűek is elfogyasztották, ez vezethetett a tragédiához. ", "site": "https://www.borsonline.hu/cimke/veszely"}
{"title": "Otthoni sufnituning: bízza szakemberre a konnektorcserét! ", "body": "Számos buktatója van az otthoni barkácsolásnak. Olykor pont azért lesz drágább a felújítás, mert spórolni próbált a szakemberen. \nFogadjunk, hogy a falfestésen kívül számos otthoni barkácsolásnak vagy felújításnak, esetleg szerelésnek próbált már nekiesni azért, hogy megspórolja a házhoz hívott szakembert, akinek tetemes összegeket kell kifizetni. Az internet újabban felrobbantotta a csináld magad mozgalom, számos segédvideót találhatunk, legyen szó csempézésről, vagy éppen villanyszerelésről. Turi Sándor, a Fix.24 szakemberkereső oldal szakembere összeszedte a legkockázatosabb otthoni projekteket, amik egy-egy videó láttán gyerekjátéknak tűnnek. Hidegburkolás Vásárlásra csábítanak a barkácsáruházak akciós sorai, sokan el is csábulnak a jó áron kapható csempék, járólapok láttán, hazaviszik, és azt gondolják, majd ők a neten utánajárnak, hogyan is kell azt csinálni… Turi Sándor tapasztalatai szerint a házilag elvégzett munka esetén sokszor egyenetlen a burkolás, vagy nincsenek szintben a csempék, de gyakori hiba a rosszul előkészített felület, amin nem maradnak meg a felragasztott elemek. Szerinte ezt mindenképpen szakemberre kell bízni. A munkadíj sok mindentől függ, a legdrágább a terméskő lefektetése, ezért akár 7 ezer forintot is elkérhet a szaki négyzetméterenként.  Légkondi beszerelése Számos család úgy próbál spórolni, hogy a légkondit megveszik ősszel vagy télen, mert ilyenkor olcsóbb, hiszen nincs szezonja. Na, ekkor jön a legnagyobb hiba: beszerelik. Ez azért gond, mert így elveszíti a termék a garanciáját. Ráadásul sokan rosszul végzik el, ami után már tényleg megúszhatatlan a szerelő. A hibaelhárítás költsége a bonyolultságtól és a telepítés helyétől is függ, de olyan 50–150 ezer forinttal lehet számolni. Tapétázás Könnyűnek tűnik, amíg nincsenek kapcsolók, ablakok, esetleg fűtőtestek. Ezek a kritikus pontok. Csak akkor álljon neki, ha nem zavarja, hogy a tapasztalatlansága miatt esetleg majd légbuborékos lesz itt-ott, vagy kicsit gyűrt. A minta is könnyen elcsúszhat. A szakember munkadíja természetesen sok mindentől függ. A legnehezebben felrakható tapéták munkadíja körülbelül 1400-3700 forint körül mozog négyzetméterenként.  Vizes ügyek A szakember szerint ez az a terület, amihez jobb, ha hozzá sem nyúl az ember. A mosdó vagy mosogató dugulása esetén például sokan nem tudják, hogy nem ajánlott pumpát használni, mivel ezzel annyira összetömöríthetjük a dugulást, hogy a duguláselhárító is csak nehezen fog vele boldogulni. A geberit, azaz falsíkon belüli rendszereket sem érdemes megbolygatni. A legdrágább munkák között van­ az eldugult fővezeték tisztítása, ami 25 ezer forinttól kezdődik, és a spirálos duguláselhárítás, ami 15–25 ezer forint.  Villanyszerelés Ez a legveszélyesebb. Szerencsére ettől ódzkodnak a hozzá nem értő urak, de sokan úgy vélik, hogy simán tudnak konnektort cserélni, vagy bekötni a tűzhelyet. Inkább ne! A balesetek, zárlatok, tüzek mellett az elektroszmoggal is számolhatunk, ha nem hozzáértő végzi el a szerelést. A komplett elektromos szerelés 6500-9500 Ft körülbelül szerelvényenként, egy villanytűzhely beüzemelésére sütővel együtt pedig 15-20 ezer forintot kell szánni. Kapcsolódó jegyzetünk ide kattintva olvasható. ", "site": "https://www.borsonline.hu/cimke/veszely"}
{"title": "Charlize Theron majdnem lebénult, Jackie Chan pedig a koponyáját törte be – a legveszélyesebb forgatások ", "body": "Sztárok, akiknek kis híján az életükbe került a forgatás. \nGeorge Clooney Hollywood sármőrje a 2005-ös  Sziriana  című film forgatásán egy székhez kötözve hanyatt esett, és csúnyán beverte a fejét. A színészt később erős fejfájás gyötörte, ám az orvosok először nem találták az okát. Közel egy évig szenvedett, méghozzá úgy, hogy fájdalomcsillapítót sem vett be, mert nem akart gyógyszerfüggővé válni. Már az öngyilkosságot fontolgatta az elviselhetetlen fájdalom miatt, amikor egy neurológus felfedezte, hogy a gerincvelője és az agyhártyája is megsérült. Sikeresen megműtötték, igaz, még sokáig kezelésre kellett utána járnia. Ugyan Oscar-díjat hozott neki a szerep, de lehet, inkább lemondott volna róla, ha megússza ezt a sérülést. * * * Charlize Theron Nem sokon múlt, hogy a modellből lett színésznő az  Aeon Flux  forgatásán lebénuljon. Az egyik akciójelenetnél ugyanis egy hátra szaltót követően véletlenül a tarkójára esett, és súlyos porckorong-sérülést szenvedett. Szerencsére teljesen felépült a balesetből, és még az akciódúsabb jelenetektől sem ment el a kedve, elég csak az Atomszőkére gondolni. * * * Bruce Willis A  Drágán add az életed!  című filmben a rendező, John McTiernan az akciójeleneteknél szuperhangos vaktöltényeket használt, hogy a színészek reakciója valóságosnak tűnjön a vásznon. Willis viszont olyan sokat lövöldözött közel hajolva a fegyvere csövéhez, hogy a sok durranástól maradandó halláskárosodást szenvedett. * * * Sylvester Stallone Nem könnyű a mozivászon rettenthetetlen hőseinek az élete. Sly a  Feláldozhatók 3.  készítésekor, 68 évesen esett hanyatt úgy, hogy megsérült a gerince, amit csavarokkal kellett rögzíteni. Korábban is akadt egy-két hajmeresztő balesete,  Rambó ként majdnem levágta a fejét egy helikopter rotorja,  Rocky ként pedig a negyedik részben úgy megütötte az orosz ellenfelét játszó Dolph Lundgren, hogy négy napig az intenzív osztályon feküdt. * * * Michael J. Fox Az ikonikus trilógia, a  Vissza a jövőbe  harmadik részének egyik jelenetében a színészt a szerepe szerint felakasztották. Először egy dobozon állva, nyakára tekert kötéllel vették föl a részt, ám Fox nem érezte elég hitelesnek, ezért kirúgta maga alól a támasztékot. A kötél annyira rászorult a nyakára, hogy elvesztette az eszméletét. A rendezőnek kellett néhány másodperc, mire rájött, hogy ez már nem az alakítás része, hanem meg kell menteni a film sztárját. * * * Jackie Chan Az  Istenek fegyverzete  című film végén, a stáblista alatt látható, hogy Chant mentők viszik el a forgatásról. Egy rosszul időzített ugrás következtében olyan szerencsétlenül esett, hogy egy sziklán betört a koponyája, és egy szilánk beleállt az agyába, ezért agyműtétet hajtottak végre rajta. De szinte minden forgatáson érte kisebb-nagyobb baleset, volt, hogy égési sérülést szenvedett, egyszer majdnem elvesztette a szeme világát, s már egyetlen ép csontja sincs, mindet ripityára törte hosszú pályafutása alatt. * * * Dylan O'Brian Az  Útvesztő  filmek fiatal főszereplője (jobbra) a harmadik rész forgatásán egy motoros akciónál olyan súlyos fejsérülést szenvedett, hogy agykárosodása lett és az arca jobb fele is szétroncsolódott. Négy lemezt kellett beültetni a koponyájába, ezért a forgatást hosszabb időre leállították. Szerencsére végül tökéletese meggyógyult, és nemcsak befejezte a filmet, hanem azóta is folyamatosan dolgozik. ", "site": "https://www.borsonline.hu/cimke/veszely"}
{"title": "Trambulin alól is került már elő kézigránát – a karantén alatt durván megnőtt a bejelentések száma ", "body": "A tűzszerészek életük kockáztatásával nap mint nap a lakosság védelmében dolgoznak. Most a kijárási korlátozások alatt is sok a feladatuk, számos bejelentést kapnak építkezésekről, mezőgazdasági területekről és kertes házakból is. \nA Magyar Honvédség alakulatai – az orvosokhoz, ápolókhoz, mentősökhöz és tűzoltókhoz hasonlóan – sem tudják a munkájukat otthonról ellátni. Fáradhatatlanul azon dolgoznak, hogy mi biztonságban lehessünk. Sőt az utóbbi időben az MH 1. Honvéd Tűzszerész és Hadihajós Ezred feladatai megsokasodtak, hiszen mint katonai szervezetnek, ki kell venni a részüket a védekezéshez kapcsolódó egyéb teendőkből is. Megnőtt a bejelentések száma A veszélyhelyzet kihirdetése óta a tűzszerész-alakulatnak újra kellett gondolnia a feladatai hatékony szervezését. – Mióta a járvány megérkezett Magyarországra és a korlátozásokat bevezették, át kellett gondolnunk a közszolgálati tevékenységeinket  – magyarázta a Vasárnapi Borsnak Debrődi Péter őrnagy, az ezred tűzszerész műveleti főnöke.  – Jelen helyzetben ez utóbbit az első osztályú tűzszerészek végzik, akik normál időszakban a járőröket vezetik. Most ezeknek az ellátása rájuk korlátozódik, hiszen a másod- és a harmadosztályú tűzszerészek jelenleg a járvánnyal kapcsolatos egyéb feladatokat látják el. Harminc fő, vagyis a tűzszerészállomány egyötöde végez ténylegesen tűzszerész tevé­kenységet. A műveleti főnöktől azt is megtudtam, hogy a bejelentések száma egyáltalán nem csökkent. Ellenkezőleg! A 2018-as év azonos időszakához viszonyítva idén eddig 230 bejelentéssel volt több.  Elvégre az építkezések, beruházások, mezőgazdasági munkálatok a járvány idején is folytatódtak. Ráadásul mivel sokan otthon maradtak, olyan munkákba kezdtek, amelyekre eddig nem volt idejük, megbolygatva az udvarukat, vagy a régi melléképületeket. – Sokan telefonáltak, mert kertrendezés közben vagy kisebb épületek elbontásakor robbanószerkezetet találtak a ház körül. Ezek általában olyanok, amelyeket  a háború után elrejtettek, elástak az öregek, mert nem tudták, szükségük lesz-e még rájuk.  Így találtunk például kézigránátokat fészerek helyén, vagy épp egy melléképület födémszerkezetében  – folytatta. Világháborús törmelék a kertben A tűzszerészek munkáját kormányrendelet szabályozza, de a veszélyhelyzet idején a családok biztonsága az első. – Ilyenkor más a fontossági sorrend, hiszen a családok most otthon vannak, és mi azért vagyunk, hogy megszabadítsuk őket ezektől a veszélyforrásoktól.  Megtörtént eset, hogy a szülők egy kerti trambulin alatt találtak kézigránátot.  Nemrég költöztek oda, és első dolguk volt a trambulint felállítani, hogy a gyerekek jól érezzék magukat. Kiderült, a kert háború után maradt törmelékekkel volt feltöltve. Nagyon örültek, amikor megérkeztünk és hatástalanítottuk a szerkezetet  – mesélte el Debrődi őrnagy. A tűzszerészek napi szinten az egész ország mentesítéséért felelősek,  átlagosan napi tizenöt bejelentés érkezik hozzájuk.  Sok esetben a robbanótestek nem hasonlítanak klasszikus bombaformára, így nem mindig könnyen felismerhetőek. – Több olyan eszköz is van, ami elsőre nem tűnik veszélyesnek, de ezt minden esetben csak a helyszínre érkező tűzszerész állapíthatja meg. Elsőnek egy rendőrjárőr megy ki a bejelentés alapján a helyszínre, aki nagy valószínűséggel felismeri a robbanószerkezetet, csak ezután jövünk mi  – majd hozzátette:  csupán az esetek 7-8 százaléka bizonyul „téves riasztásnak”. Az első osztályú tűzszerészeknek több mint tíz év gyakorlati tapasztalatuk van már, így meg tudják mondani a robbanószerkezet veszélyességi fokát. – Semmi esetre sem szabad hozzányúlni, mozgatni, ezt minden esetben bízzák a szakemberre! Egy éles robbanószerkezet külső behatásra élesedhet, hiszen ezeknek nincs szavatossága. Ágyúgolyótól egészen a pisztolyig A tűzszerészeket is meglepte viszont az a szabadságharc idejéből megmaradt ágyúgolyó, amit Isaszegen találtak. – Történelmi szempontból nagyon fontos, 11 kilós ágyúgolyó volt, de már nem volt benne lőpor. Viszont nemrég két éles bombát is találtunk, egy 100 kilogrammos második világháborúsat, ami a régi külügyminisztérium épületének bontásakor került elő a Karmelita-kolostor tövében. Az Attila úton pedig egy 50 kilós magyar szerkezethez riasztottak, ami egy emlékmű talapzatának alapozásakor fordult ki a földből. Mindkettőt a helyszínen hatástalanítottuk a szükséges óvintézkedések mellett. Szintén a régi külügyminisztérium bontásánál a pincefalból nyolc pisztoly került elő, de hétvégén, Nagytarcsán négy tüzérségi gránátot is felfedeztünk szépen egymás mellé elásva  – sorolta a műveleti főnök. Többször előfordul, hogy egy vagy két gránát miatt hívják ki a tűzszerészeket a helyszínre, aztán a kiérkezésükkor kiderül, többről van szó. – Nemrég is volt olyan eset, hogy egyetlen kézigránáthoz riasztottak minket, de az átvizsgálása során még 50-60 robbanószerkezetet emeltünk ki a földből. Megelevenedik a történelem Azt, hogy mennyi háborús robbanószerkezet pihen az ország területén, nem lehet megbecsülni, de Debrődi Péter szerint a számok azt mutatják, hogy az elkövetkezendő tíz évben még biztos sok munkájuk lesz a tűzszerészeknek. – Mivel Magyarország hat hónapig háborús színtér volt, számtalan robbanószerkezet fog még előkerülni.  A támadó csapatok kilőtték az eszközeiket, de ezek nagy százaléka nem működött, így a földbe került. Emellett a visszavonulók elrejtették, elásták a készleteiket. A háború után nem volt kapacitás arra, hogy mentesítsék a területeket, ezek azok, amelyek most sorra előkerülnek. ", "site": "https://www.borsonline.hu/cimke/veszely"}
{"title": "Sokkot kapott az idős férfi, rettenetes dolgot talált az Aldiban vásárolt sütijében ", "body": "Akár szörnyű vége is lehetett volna. \nHorrorisztikus pillanatokat élt át egy idős angol férfi, miután úgy döntött, elfogyasztja az finomságot, amelyet a helyi Aldiban vásárolt. A quiche nevű pitéjében azonban a sajton és a hagymán kívül valami mást is felfedezett. Úgy roppant, mint a csont! – magyarázta a  James Smith  nevű férfi, aki a bizarr jelenséget megvizsgálva ráeszmélt, hogy egy 3 és egy 4 centiméteres üveg- vagy műanyag szilánk került a gyorsfagyasztott ételbe.  A man claims he bit into a three-centimetre piece of glass while eating a cheese and onion quiche from Aldi said he feels 'insulted' after the supermarket offered him a £30 voucher.  https://t.co/5T39CaDxsX — Metro (@MetroUK)  October 12, 2022   Az angliai Aldi vizsgálatot indított az ügyben, ám a férfi által szolgáltatott információk megnehezítették a dolgot. Aznapi vacsorája ugyanis olyan további elemekből állt még, amelyek habár szintén az Aldiban kaphatók, mégis más-más beszállítótól származnak. Az üzletlánc végül egy 30 fontos, vagyis egy közel 15 ezer forintos ajándékutalvánnyal igyekezett kompenzálni az incidenst, ám a 68 éves férfi ezt visszautasította, mi több, egyenesen sértésnek vette. –  Úgy nézett ki az a szilánk, mintha egy borospohár vagy egy laboratóriumi pipetta része lenne. Egykori mentősként pontosan tudom, mi történhet, ha valaki egy éles dolgot nyel le.  Nem érdekel a pénz. Ez a szilánk súlyos sérüléseket is okozhatott volna a torkomban, a nyelőcsövemben vagy a gyomromban. – jelentette ki a férfi.  –  Elnézést kérünk, ez a termék egyáltalán nem felelt meg magas elvárásainknak. Szorosan együttműködünk beszállítóinkkal annak érdekében, hogy minden termék  szigorú minőségi ellenőrzésen menjen keresztül   – mondta az angliai Aldi szóvivője a  DailyRecordnak . ", "site": "https://www.borsonline.hu/cimke/veszely"}
{"title": "Így vigyáznak az Ázsia Expressz versenyzőire ", "body": "Ázsia nem csak titokzatos és gyönyörű, de sok szempontból veszélyes is lehet az óvatlan utazó számára. Ez pedig fokozottan igaz, ha az ember versenyhelyzetbe kerül a térségben, hiszen a küzdelem hevében könnyű olyan hibát véteni, ami konfliktusforrás lehet. \nHa valamire, akkor az  Ázsia Expresszre  illik a reality szó, hiszen csak elvétve lehet ehhez hasonlóan életszagú formátumot találni. A szerkesztők a feladatokat leszámítva itt csak követik az eseményeket, amiket alapvetően valóban az élet ír. Ennél fogva ez az a műsor, ahol benne van a pakliban, hogy a versenyzőpárok, vagy akár a stáb valós veszélybe kerülnek, hiszen nem lehet előre kiszámítani, hogy egy-egy országban hogyan reagálnak a helyiek, mondjuk arra, hogy vadidegenek kopogtatnak náluk szállásért.  Éppen ezért a licenctulajdonos cég nagyon szigorú biztonsági előírások szerint járt el a forgatások alatt.  Már az előkészítés, a terepszemle során biztonsági tényezők szerint alakítják ki az útvonalat és találják ki a feladatokat a formátumtulajdonos, belga cég munkatársai. A  TV2  csak a  Borsnak  árulta el a titkos részleteket. Fotó: TV2 A forgatáson a formátum tulajdonos cég garantálta a szereplők és a stáb biztonságát is. Ezért teljes felelősséget vállaltak, és a magyar stábbal folyamatosan egyeztettek, hogy hol, milyen szabályokat kell betartani.  Mindegyik párral utazott egy szerkesztő, egy operatőr, és egy helyi segítő, aki a környékről származott, ismeri a helyi nyelvet, szokásokat, és tisztában van az adott terület jellemzőivel. Fotó: TV2 A stábot vezető producerek és a biztonsági főnök folyamatosan, a párok hátizsákjába rejtett GPS segítségével térképen tudta követni, hogy ki merre járt éppen, így azt is tudták jelezni az adott szerkesztőnek, ha olyan környéken voltak, aminek mások a biztonság-technikai szabályai (szigorúbb öltözködési normák, vagy vallási előírások) Fotó: TV2 Az esti, leállító üzenet kiküldését is úgy időzítették, hogy a párok éppen olyan környéken járjanak, ami nem jelent komoly biztonsági kockázatot. Természetesen az addigra jelentősen szétszakadt mezőny különböző tagjait így is érhették rossz helyen az SMS-ek...  A megállítás után a formátumtulajdonos belga cég biztonsági főnöke személyesen ellenőrizte mindegyik pár éjszakai menedékét.  Itt ugyanis a versenyzők valóban kettesben töltötték az éjszakát. A stáb a napi forgatás befejeztével elköszönt a versenyzőktől. Fotó: TV2 Éjszakára a pároknál csak egy kis kamera maradt, amivel még maguk is tudtak forgatni, illetve kaptak egy buta telefont, amin egyedül a biztonsági főnök volt elérhető, ha bármilyen probléma merült volna fel. Mivel a stáb tagjai közül a szerkesztő volt az, aki folyamatos kapcsolatban állt a producerekkel és a biztonsági főnökkel, így ő volt az, aki a forgatás során jelezhetett, ha veszélyesnek ítélte volna meg az adott helyzetet (barátságtalanok a helyiek a szereplőkkel, túlzott érdeklődést mutatnak a forgatás iránt a járókelők, nyelvi nehézségek miatt félreértés alakul ki).  Ezeknek az esetnek a 95 százaléka megoldódott, mielőtt a biztonsági főnök közbelépett volna.   ", "site": "https://www.borsonline.hu/cimke/veszely"}
{"title": "Kiadták a figyelmeztetést: Katasztrófa fenyegeti a Földet ", "body": "A Hold évente 3,8 centiméterrel távolodik a Földtől. \nA Föld és a Hold már nagyon régóta társak, de ez nem volt mindig így. Az óriásbecsapódás-elmélet szerint körülbelül 4,5 milliárd évvel ezelőtt egy kisbolygó nekiütközött a fiatal Földnek, aminek következtében bolygónk rengeteg törmeléket dobott ki. Ebből a törmelékből jött létre aztán a Hold. Égi kísérőnk azonban távolodik a Földtől, ennek pedig idővel drasztikus következményei lesznek:  A Nappalok hossza megnő, és az élet akár össze is omolhat a bolygónkon. A Hold évente  3,8 centiméterrel távolodik  a Földtől. Erre először 1969-ben, a NASA Apollo-missziói során derült fény, amikor néhány tudós valami furcsát vett észre a Holdra telepített fényvisszaverő paneleken. Így derült ki, hogy a Hold valóban távolodik tőlünk.  A későbbi tanulmányok meggyőző bizonyítékot szolgáltattak arra, hogy ez nem új keletű jelenség, már nagyon régóta tart. A távolodás oka a Föld lassuló tengelyforgása és az árapály-jelenség -  írja az  Origo.    @Pixabay A Hold évente 3,8 centiméterrel távolodik a Földtől. A Hold távolodásának egyik legfontosabb és legközvetlenebb hatása, hogy a nappalok hossza nő. A távoli múltban, 2,45 milliárd évvel ezelőtt a földön egy nap hossza mindössze 16,9 óra volt. Ám mivel messzebb került bolygónktól egy nap ma már 24 órából áll. A tendencia a jövőben is folytatódni fog, így a távolabbi jövő emberisége már 24 óránál hosszabb napokra készülhet, feltéve, ha életben marad. A Hold távolodásának ugyanis sokkal súlyosabb hatásai is lesznek a földi életre. A legtöbb hideg és meleg áramlat megszűnik, ami drámai csapást jelent majd az óceáni ökoszisztémára, a partvidékről nem is beszélve. Szintén drasztikusan meg fognak változni az évszakaink is. A Hold „kiiktatásával\" ugyanis a Föld jobban ki lesz téve a többi égitest gravitációs hatásainak, ami komoly zavarokat okozhat bolygónk időjárásában.   ", "site": "https://www.borsonline.hu/cimke/veszely"}
{"title": "Borotvapengét talált a figyelmes apa gyermeke frissen vásárolt gyurmájában ", "body": "Még jó, hogy nem markolt rá a kétéves kislány.  \nAz Ausztráliában élő édesapa, Abdullah Tan gyermekének vásárolta a gyurmát a Kmart nevű áruházlánc egyik ottani üzletében.  Annak kicsomagolása után már éppen adta is volna át a játékot annak boldog tulajdonosának,    amikor is az apa egy éles tárgyra, konkrétan egy zsilettpengére lett figyelmes a pirosló anyagban.  A 32 éves  melbourne-i  férfi azóta csak arra gondol, mi lett volna, ha gyermeke elkezdi tapicskolni a terméket. Az apa természetesen jelentette az esetet az érintett üzletnek, akik nemcsak megtérítik a férfi  gyurmára  költött pénzét, de a készlet árusítását is azonnal beszüntették.  Nagyon komolyan vesszük a helyzetet, mely vélhetően egy csomagolási hiba révén állhatott elő az üzemünkben  – tette hozzá közleményében a cégvezetés.    ", "site": "https://www.borsonline.hu/cimke/veszely"}
{"title": "Kiszúrod a videón a halálos veszélyt, amit az anya észrevett? ", "body": " Bosszút állt a kislány, méghozzá rendkívül frappáns módon.  Néhány pillanaton múlt csak a kislány élete. Szerencsére édesanyja a másodperc tört része alatt érzékelte a veszélyt, és azonnal cselekedett is. Az egész jelenetet rögzítette a családi ház biztonsági kamerája. \nSokkoló jelenet zajlott le a minap egy család kertes házánál, ahol egy gyilkos veszély jelent meg.  Noha a kislány épp kint pancsolt, édesanyja időben kapcsolt, így nem történt tragédia.  Szerencse, hogy az ausztrál Daniella Vizzini észrevette a  textilmintás barnakígyót , ami ekkor már megindult a kerti medencében pancsoló kislánya, Eva felé. Az asszony azonnal karon ragadta a gyermeket és berohant vele a házba. A  kígyó  ezt követően állt tovább. A drámai jelenetsort felvette a melbourne-i ház biztonsági kamerája is. Még mielőtt felfoghattam volna, már ki is kaptam Evát a vízből. Rettenetesen megrémültem  – idézte fel az esetet az asszony. Fél óra alatt öl A textilmintás barnakígyó  Ausztrália első, a világ második legmérgezőbb kígyója :  marása fél óra alatt végezhet egy emberrel, ha az áldozat nem kap azonnali orvosi segítséget.  Ráadásul a kontinensen épp most kezd melegedni az idő a téli hideget követően, azaz a hüllők most kezdtek el aktívabban vadászni. Emiatt egyre gyakrabban merészkednek lakott területre is. Ráadásul a magasabbra hagyott kerti fű kifejezetten \"baráti környezet\" számukra. Az anyuka szeretné mindenki figyelmét felhívni a veszélyre. Mint magyarázza: a rövidre nyírt gyep egyrészt kevésbé csábító a kígyóknak, másrészt könnyebb is őket kiszúrni. Úgy véli, az állat a szomszéd sűrű, magas füvéből jöhetett át hozzá. ( Via )     ", "site": "https://www.borsonline.hu/cimke/veszely"}
{"title": "Egy hónapot is várnia kell, ha téli gumira cserélne ", "body": "Huszai Ferencet még megboldogult édesapja, az idősebb Huszai Ferenc indította el a pályán immáron 43 éve, vagyis a gumis szinte mindent látott már a kocsik alatt – manapság pedig napjában többet is tapasztal, mint ami jól esne: beindult ugyanis a szokásos roham. \nLassan egy hónapja csúcsra van járatva a mester és műhelye, mert a hirtelen megjött hideggel, mindenki egyszerre akarja a járműve kerekeit az  évszaknak megfelelőre  váltani. Azt ugyan nem mondhatom el, hogy mindenki az utolsó pillanatra hagyta a cserét, mi ugyanis már egy hónapja folyamatosan dolgozunk, de igaz, ami igaz: a naptárra nézve sokszor rám tör az agyrém  – erősítette meg a Borsnak a telefonon elért gumis társadalom egybehangzó véleményét a vállalkozó, hozzátéve, hogy a törzsügyfeleknek közel 50 százaléka már túl is van az ilyenkor szükséges beavatkozáson. Fotó: Bors - A mester mutatja, hogy tele a naptára A véghajrá könyörtelen ütemét mi sem igazolhatná jobban, mint hogy a szakember legközelebb december 12-ére tudott időpontot adni (november 24-én jártunk nála), ami testvérek között is majd’ 4 hét.  Ha minden jól megy, a cserével és centírozással is járó munkafolyamat uszkve fél órát vesz igénybe, vagyis egy nap legfeljebb 26 autót tudunk elvállalni  – magyarázta a férfi. Vannak veszélyes elemek – Nálunk az a tapasztalat, hogy ameddig csak lehet, az ügyfelek nyüstölik őket rendesen, de a legtöbben azért szeretnek  biztonságban lenni .  Szerencsére úgynevezett tükörradiál abroncsok csak elvétve bukkannak fel, de kár lenne elhallgatni, hogy bizony előfordulnak a közutakon  – jegyezte meg Huszai alkalmazottja, szintén Ferenc, aki munkaköréből adódóan természetesen a gumik állapotára is széleskörű rálátással rendelkezik. – Az is tény persze, hogy az igényesebb ügyfelek lassan hiába keresnek márkás, a pénztárcájukhoz mérten minél jobb minőségű terméket, ha  gyakran a rossz utak szétszaggatják a gumit  – mondta végezetül a mester, hozzátéve, hogy az ilyen, vagy egyéb úton leselejtezésre kerülő abroncsok meglehetősen szép számmal szaporodnak: ismeretei szerint azok mennyisége  kizárólag Európában minden egyes nap több 10 ezerrel nő. . Fotó: Bors - Normál esetben a csere és a centírozás maximum fél órás dolog Nemcsak az nő A téli gumiknak, mint minden másnak természetesen az áruk is növekszik: a napról napra változó világgazdasági folyamatok nyomán az értük kért összegek  egyetlen esztendő leforgása alatt minimálisan is 30-40 százalékkal emelkedtek,  melynek elsődleges oka az energiaválság.  Létezik olyan abroncs, ami 2021-ben még  13 ezer  forintot kóstált, mára viszont  20 ezret  kell leszurkolni érte – sokan legfőképp ezért igyekeznek négyévszakos gumira váltani, ami azonban leginkább tavasztól őszig számít valóban biztonságosnak. Mi a helyzet az utakon? Hogy némi közvetlen rálátásunk is legyen a dologra, véletlenszerűen „ellenőriztünk” két vidéki parkolót: mégis, hány autón találunk még nyári gumit? Elöljáróban csak annyit tennénk hozzá: a kevéssé reprezentatívnak mondható kutatás mindenesetre megerősíteni látszik a szakemberek által körvonalazott összképet. Fotó Bors Mindkét parkolóban 40-40 autón figyeltük meg a kerekeket: az egyikben 14, míg a másikban 23 esetben észleltük a téli abroncsok hiányát, vagyis ahogyan az árak esetében,  az a bizonyos 30-40 százalék közutainkon is tetten érhető. Miért fontos a téli gumi? A jelenleg kapható téli gumiabroncsok 7 °C alatt jobban tapadnak, mint nyári társaik. Helyes használat mellett kevésbé kopnak, megfelelő kialakítás esetén pedig zajkibocsátásuk is alacsonyabb. A nyáriakhoz képest lágyabb keverékekkel készülnek, ennek köszönhetően a téli gumiabroncsok alacsonyabb hőmérsékletnél is megtartják rugalmasságukat. A keverékek összetétele gyártónként és márkánként jelentősen eltérhet. Néhány alacsonyabb árfekvésű márka az “olcsóság” érdekében például lemond a költséges és nehezebben feldolgozható szilika használatáról.     ", "site": "https://www.borsonline.hu/cimke/veszely"}
{"title": "Androidos telefonja van? Súlyos dologra figyelmeztet a Google ", "body": "Nagyon rossz hírt közöltek az androidosokkal. \nA közelmúltban megjelent néhány rosszindulatú alkalmazás a Google Play Áruházban. Az applikációkat adathalászok fejleszették, így komoly kockázatnak teszi ki magát mindenki, aki letöltötte a telefonjára ezeket. A Google közleménye szerint már több mint egymillióan töltötték le ezeket a veszélyes alkalmazásokat. Mint írják, a programok azonosítása óta eltávolították azokat az áruházból, ám akinek a készülékén még megtalálhatóak, ugyanúgy  veszélynek vannak kitéve . Az összesen négy alkalmazás a  Mobile Apps Group  cégnév alatt készült, az applikációk pedig az alábbi neveket viselték: Bluetooth Auto Connect Bluetooth App Sender Mobile transfer: smart switch Driver: Bluetooth, Wi-Fi, USB A Google azt kéri az Android operációs rendszert használó ügyfeleitől, hogy ellenőrizzék le az applikációk jelenlétét készülékeiken, és amennyiben megtalálják azokat, azonnal töröljék is le. ( via )   ", "site": "https://www.borsonline.hu/cimke/veszely"}
{"title": "Életveszély: Eláruljuk, milyen vastag jégre szabad már rámenni ", "body": " Édesapja karjaiban halt meg a hatéves Milán, miután beszakadt alatta a jég.  Mielőtt a jégre megyünk, érdemes tisztában lennünk a szabályokkal. Ha ugyanis ezeket nem tartjuk be, akár az életünket is kockára tehetjük! \nA hideg miatt egyre több helyen fagynak be a hazai tavak, ami rendkívül csábító lehet sokak számára. A befagyott vízfelületek vastagsága azonban még nem megfelelő, ezért ne merészkedjünk rá! A különböző jégszakadások akár  súlyos tragédiához is vezethetnek .  Ahhoz, hogy elkerüljük a bajt, nem árt tisztába lennünk pár dologgal, többek között azzal, milyen vastagságú jégre szabad rámennünk.  Összeszedtük a legfontosabb tudnivalókat. Mikor biztonságos a jég? Bagyó Sándor,  a Vízimentők Magyarországi Szakszolgálatának elnöke szerint  a sportolásra, vagy tömeges rendezvényekre alkalmas vízfelületeket a vízirendészet, illetve a területileg illetékes jegyző jelölheti ki. A szakember szerint ezt általában a hízásban lévő, 10 centiméternél vastagabb jégre szokták meghatározni.  Alapesetben kétféle jégről beszélhetünk. Az egyik a hízásban lévő, a másik pedig az olvadó jég, aminek a szilárdsága már nem olyan, mint az előbbinek. A biztonságos jég az, amelyik folyamatosan fagyásban van. A szakszolgálat vezetője éppen ezért senkinek sem javasolja a jégen való tartózkodást négy centiméteres vastagság alatt. A négy centi feletti viszont már elbír egy embert, a nyolc centiméter feletti pedig többeket is. Ha a jég vastagsága eléri a 12 centit, akkor az már alkalmas  tömegrendezvények  megtartására is.  A jégen való sportoláshoz viszont elengedhetetlen a 18 centiméteres vastagság. Fontos hangsúlyozni, hogy egyedül sose menjünk jégre, és ha lehet, ne álljunk egymás mellé szorosan  – húzta alá.  Nem árt az óvatosság Fotó: Pixabay Magyarországon szerencsére csak  elvétve fordulnak elő balesetek  a jégen, ennek az az oka, hogy az emberek jobban tartanak a jégtől, mint bármi mástól. Ezért van az, hogy a legtöbb balatoni strand télen a sekélyebb vízfelületet jelöli ki korcsolyázásra, mivel ez már eleve egy olyan terület, ahol a vízmélység alacsony, így ha be is szakad valaki, abból nem lesz tragédia. Tilos a jégre menni Nem árt tudni, hogy a még bizonyságosnak ítélt jég is  számos veszélyt rejthet magában , ezért számos olyan eset van, amikor tilos a jégen tartózkodni. Ne merészkedjünk a fagyott vízre éjszaka, korlátozott látási viszonyok között, illetve járművel se menjünk rá! A tilalom alá tartoznak még a folyóvizek, kikötők, valamint a riasztás alatt álló Balaton is.  A hirtelen hőmérséklet-változások, illetve a tartósan enyhe időjárás is nagy mértékben megváltoztathatja a jégtakaró tulajdonságait, ezáltal az könnyen veszélyessé válhat. A befagyott jég nemcsak a tél szerelmeseinek nyújt remek kikapcsolódási lehetőséget, hanem a horgászoknak is. Nagyon sok azoknak a száma, akik mind a mai napig nem tudják, hogy lék vágása esetén a jégmentessé vált területet legalább 50 méter távolságból felismerhető módon meg kell jelölni. Mit tegyünk, ha beszakadt alattunk a jég? Ha elkezd repedezni alattunk, a legfontosabb, hogy próbáljunk hason fekve minél nagyobb felületen érintkezni a jéggel, kievickélni a legközelebbi biztos ponthoz.  Ha lehet, kapaszkodjon a jég szélébe, és próbálja magát a part felé lökni, a felesleges mozdulatokat pedig kerülje! Amikor partra ér, azonnal menjen meleg helyre, törölközzön meg, valamint igyon egy meleg italt! Ha lehet, ne kezdjen el hősködni, ha egy bajba jutott személyt lát, inkább hívjon segítséget!   ", "site": "https://www.borsonline.hu/cimke/veszely"}
{"title": "Méreg lehet a karácsonyi maradék kedvenceinknek ", "body": "Az ünnepi asztalról, a konyhából a legjobb szándékkal kerül egy-egy falat kedvenceink táljába, ami neki könnyen válhat az utolsó vacsorájává, ha nem vigyázunk.  \nSokan az ünnepi rohanás során könnyen elhanyagolják háziállatukat, és figyelmetlenségből olyan táp kerülhet táljukba, mik mérgezők. A sürgés-forgás közepette sem szabad elfeledkezni róluk és gondosan megválogatni mit adunk nekik, hiszen  több olyan étel is van, ami nekünk embereknek úri fogás, valóságos csemege, míg négylábú társainknál komoly egészségügyi kockázatot jelent  és rendkívül  veszélyes . Dr. Pelle György  állatorvos, a  Nyíregyházi Oktató Állatkórház  vezetője több hasznos tanáccsal látott el minket, mit adjuk és mit ne adjunk házi kedvencünknek az ünnepek során.  Fotó: Shutterstock - A csokoládé az egyik legkedveltebb csemege, ám nem a kutyáinknak Először is, minden amit enni adunk nekik, az sütve, főzve vagy legalább hő kezelve legyen. A kutyák szervezetére veszélyes a sertés hús, és a csirke is csak abban az esetben tálalható, ha teljesen átsült és a csontok elrághatók. - mondta a szakértő, aki hangsúlyozta, hogy így kevesebb az esély a szalmonella mérgezésre, illetve arra, hogy a csont megakadjon az állat torkán.  Fotó: Shutterstock - Az ínycsiklandozó sült sem való az ember legjobb barátjának, csak ha alaposan átsütöttük Ráadásul a túlzott csont fogyasztása székrekedést is okozhat kutyáknál, hiszen a csontban lévő kollagén kő keménységű székletté állhat össze a gyomorban  - részletezte az állatorvos, aki arról beszélt lapunknak, hogy emellett  ne adjunk nekik túlzottan fűszeres ételt/maradékot, de ha mégis bármi enyhén fűszereset fogyaszt, ne hagyjuk kiürülni vagy befagyni a vizes tálját. Az édességek, de kifejezetten a csokoládé a kutyáknál nem jutalomfalat hanem méreg, sőt a fogaknál gyulladást okoz. Természetesen a fent említettekre ne csak karácsonykor, hanem mindig figyeljünk oda.      ", "site": "https://www.borsonline.hu/cimke/veszely"}
{"title": "Czutor Zoli: Nem akarok csodagyereket csinálni a fiamból ", "body": "A Belmondo énekesének tízéves fia, Simon a saját zenekarával adja meg az alaphangulatot édesapja együttesének koncertje előtt. Ám tisztában vannak azzal, hogy a sikernek komoly buktatói is lehetnek. \nCzutor Zoli  nagyon büszke  Simon  fiára, aki hétévesen komolyabban is elkezdett érdeklődni a zene iránt, de pontosan tudja, milyen veszélyes lehet gyermeke számára a könnyen és túlságosan korán jött hírnév. Fotó: TV2 Mondjuk ki, ez a legnagyobb dilemmám. Nagyon komolyan veszem azokat a tapasztalatokat, amiket a hazai és a külföldi előadóktól látok: egyrészt, a legritkább esetben fordul elő, hogy egy gyereksztár felnőttként is sikeres, másrészt sajnos nem sok példa van arra, hogy valaki lelki trauma, pszichózis nélkül megússza a korán jött sztárságot  – kezdte a  Borsnak  a Belmondo énekese, s elárulta, a fia életében hogyan próbálja egészséges szinten tartani a gyorsan jött sikert. „Ugyanolyan 10 éves kisfiú, mint a kortársai” – Simon kap színházi- és koncert felkéréseket is, de szigorúan csak azt vállaljuk el, amihez neki van kedve. Az, hogy a Street Sixteen az előzenekarunk annak köszönhető, hogy a fiúk maguk kérdezték meg, lehetne-e. A Pesti Magyar Színházban a Valahol Európában egyik szerepére kérték fel, ahol szintén elégedettek vele, jövőre pedig  Paul McCartney  80. születésnapja alkalmából emlékezik meg róla a Vígszínház, ahol 5 dalban lesz fellépő vendég  Simon  fiam.  Ennek ellenére azt gondolom, nem férne bele az életünkbe még 2-3 színházi előadás vagy hogy hetente koncertezzenek a zenekarral. Egy biztos; meg kell hagyni gyereknek, ő ugyanolyan 10 éves kisfiú, mint a kortársai  – mondta  Zoli , s hozzátette, a gyermekei közül Simont érdekelte a legjobban a zene, ezt a hozzáállást és lelkesedést biztosan nem tudta volna előidézni szülői ráhatással. „Az első gyerekemnél elrontottam ezt” – Ugyanígy vélekedek az élsportoló gyerekeket illetően is. Egy dolog, hogy egy kisfiú tehetséges fociban, küzdősportban vagy atlétikában, de nem gondolom, azt, hogy emiatt heti 5-10 alkalommal edzésekre kellene járni és elvenni az egész gyerekkorát. Az első gyerekemnél elrontottam ezt, mert nagyon szigorúan fogtam  Leventét  mindenben. Bár kitűnő tanuló volt és nagyon tehetséges a zenében – 9-10 évesen a Volt fesztivál válogatás CD-n megjelent Minek a jó bot, minek az orsó? című dala – de attól tartok, egy életre elvettem a kedvét azzal, hogy minden nap erőltettem a gyakorlást  – vallotta be az énekes, aki a későbbi évek során sokkal könnyedebben vette a nevelésnek ezt a részét. Talán ennek a lazább hozzáállásnak köszönhető, hogy  Simon  óriási lelkesedéssel lép fel a színpadra, de vajon hogyan éli meg a gyorsan jött sikert? „Szerencsés előadói alkat” –  Simonnak  az előadás és a fellépés előtt remeg keze-lába, de végtelenül szerencsés előadói alkat, mert amint elkezdődik, képes azonnal átadni magát a darabnak vagy a dalnak. Egyáltalán nem tűnik úgy, hogy  Simonnak  a fejébe szállt volna a siker, meglepően jól kezeli ezt a dolgot.  Erre odafigyelünk, szoktuk mondani neki, hogy: Attól még nem lesz művész valaki, mert tehetséges és az ölébe pottyant néhány lehetőség.  – Nem akarok csodagyereket csinálni a fiamból, még kamasz sztárt sem, azt gondolom, bőven lesz még ideje eldönteni, akar-e 17-20 éves korában is ezzel foglalkozni. Én nem szeretném és nem is fogom egyengetni az ő karrierjét  – zárta gondolatait  Zoli , aki szeretné, ha a kisebb gyermekei megtalálják a saját útjukat és sikeresek lennének az általuk választott hivatásban.   ", "site": "https://www.borsonline.hu/cimke/veszely"}
{"title": "Hogy micsoda? Naptej használatát javasolják bőrgyógyászok a karantén alatt is ", "body": "\nA koronavírus-járvány miatt sokan kényszerültek a négy fal közé, így gyakorlatilag meg sem kellene fordulni a fejünkben, hogy a nyár közeledtével, otthon ülve naptejet használjunk.  Egyes bőrgyógyászok szerint azonban óriási tévedésben vagyunk!  – írja a  people.com . Dr. Mohiba Tareen állítja:  attól függetlenül, hogy nem vagyunk a szabadban, otthon is muszáj lenne naptejet használnunk . Mindezt arra alapozza, hogy  a bőrünk sokkal kevésbé ellenálló, így, hogy most kevesebbet tartózkodunk a szabadban, és az ablakon keresztül beszűrődő napsugarak égési sérüléseket okozhatnak, de növelik a rák kockázatát is . A bőrgyógyász szerint nemcsak az ultraibolya sugaraktól kell tartanunk.  A különböző számítástechnikai eszközök előtt ülve ugyanis további sugárzásnak vagyunk kitéve, amik szintén károsítják a bőrünket.  Így mindenkinek azt ajánlja, hogy naponta többször is kenje be magát.  ", "site": "https://www.borsonline.hu/cimke/veszely"}
{"title": "A Bors utánajárt: Még az erdőben is pórázon kell vinni a kutyát ", "body": "A karantén alatt tömegesen indultak meg az erdőkbe kirándulni. Számos íratlan szabályt kell betartaniuk a természetjáróknak. \nSokan nem veszik figyelembe, hogy a természetet tisztelni kell, és a legalapvetőbb dolgokkal nincsenek tisztában, hogy mit szabad és mit nem egy-egy kiruccanás alkalmával. A koronavírus-járvány miatt még azok is a szabadba mennek, akik nem szoktak. Az Országos Magyar Vadászati Védegylethez számos panasz érkezik, hogy a kirán­dulók nem tartják be az előírt szabályokat, letérnek a kijelölt útról, és sokszor a vadászatot sem veszik figyelembe, ezért a Borsnak a védegylet főmunkatársa elmondta a legfontosabb dolgokat. Ne érintse meg az állatokat! Az interneten számos túraútvonal közül lehet választani. Nagyon fontos, hogy lehetôség szerint ne térjenek le erről az útról, ne hangoskodjanak és ne hagyjanak maguk után szemetet. Jelenleg szaporodási időszak van, még ha egy sérültnek tûnô kölyökállatba botlanak bele, akkor se nyúljanak hozzá. –  A szarvasféléknél például az utódgondozás az anya feladata. Amennyiben veszélyt érez, elmenekül, kicsinyét pedig ilyenkor „elfekteti”, mivel az nem tudna vele lépést tartani. Ha megérintjük őt, az ember szaga rajta marad, és az anyja nem fogja tovább gondozni, így éhhalálra ítéljük, vagy ra­gadozók táplálékává válik – kezdi a Borsnak Földvári Attila, az Országos Magyar Vadászati Védegylet főmunkatársa. Mint mondja, a vaddisznó az egyetlen vadfaj, amely vehemensen védelmezi kicsinyeit, és termeténél fogva agyarával akár súlyos sérüléseket is okozhat. Ha vadállatot lát, ne közelítse meg, várjon, míg továbbmegy! Magától egyik sem fogja megtámadni. Szabálysértés, ha nincs megkötve Amennyiben kis kedvencét is magával viszi, számolnia kell egy nagyon fontos dologgal: csak pórázon sétáltassa kutyáját, ha nem, akkor nagyon nagy bajok is lehetnek. – A szabálysértési törvény szerint, aki a felügyelete alatt álló kutyát természeti és védett természeti területen vagy vadászterületen póráz nélkül elengedi vagy kóborolni hagyja, szabálysértést követ el – mondja a főmunkatárs, aki megjegyzi, hogy a vadászok akár le is lőhetik kedvencét, ha az éppen vadat kerget az év bármely szakaszában. Sötétedés előtt egy órával induljon haza! Nagyon fontos, hogy kirándulni legkorábban napfelkelte után egy órával lehet, és legkésőbb napnyugta előtt egy órával menjen haza. Így elkerülheti, hogy a vadászat időszakában bármilyen probléma bekövetkezhessen. – Ha valaki sötétedés után mégis a vadászterületen tartózkodik, akkor semmiképp se hagyja el a kijelölt turistautat, földutat vagy ösvényt, és lehetőség szerint lámpával, vagy a telefonjával világítson – mondja Földvári Attila. Ha bármilyen tárgyat lát, például ete­tőt, magaslest vagy csapdát, jobb, ha tisztában van vele, hogy ezek az adott terület vadgazdálko­dójának a tulajdona. Megrongálásuk súlyos jogi következményekkel járhat. ", "site": "https://www.borsonline.hu/cimke/veszely"}
{"title": "Tízméteres szakadékba vezet a neszmélyi aszfaltút ", "body": "Pár nap alatt több tízezren nézték meg azt a videót, amit egy kiránduló pár rögzített Neszmély falu határában. A felvétel végigköveti, ahogy a festői Gerecse hegység lábánál az aszfaltozott út minden átmenet vagy figyelmeztetés nélkül, tíz méter mély szakadékban ér véget. \nAz életveszélyes be­tonút magántulajdonban van, ennek ellenére a település önkormányzata igyekszik megoldani a problémát. Addig is nem vá­gyott népszerűséget szerzett magának a neszmélyi szakadék. Számtalan hozzászólás született a kirándulók posztja alatt, értetlenül állva a kérdés előtt, hogy létezhet ilyen napjainkban.  Az biztos, megnőtt az oda kirándulók száma az elmúlt napokban . – Ez a szakadék magánterületen áll, de természetesen az ön­kormányzat igyekszik egyelőre ideiglenesen, de megoldani a ve­szélyt – kezdte a Borsnak Ja­novics István, Neszmély polgármestere. Ez hivatalosan nem is létező út, de érdekes, hogy mégis megtalálható térképeken.  Az illegális szemétlerakó hellyé váló szakadék története egészen a hetvenes évekig nyúlik vissza. Akkor csinálták a szőlőbirtokos tulajdonosok, hogy védjék a területüket az omlásveszélytől a hegyről lezúduló víz miatt. A szakadék egyre na­gyobb lett, ahogy bemosta az esővíz. Korábban úgy akarták ezt eltüntetni, hogy tízezer gumit öszszedrótoztak és beledobtak.  Azt tervezték, hogy azt majd betonnal kiöntik. De ennek csak annyi lett az eredménye, hogy gu­mitemető vált be­lőle. A rossz időjárás, a klímaváltozás tovább rontott a helyzeten, a partoldal folyamatosan csökkent, végül elérte a betonutat. Így alakult ki a tízméteres szakadék 8–10 éve. Az önkormányzat eddig is igyekezett felhívni az arra járók figyelmét a ve­szélyre táblákkal, de az illegális szemétlerakók mindig el­tüntetik. Baleset egyébként itt még nem történt, ennek ellenére a község mezőőre rendszeresen kijár ellenőrzésre. A település első embere tisztában van vele, hogy így, ebben az állapotban életveszélyes ez az aszfaltozott útszakasz. – Törekszünk változtatni a helyzeten, de ez nem olyan egyszerű – folytatta a polgármester. –  Egyrészt ami a szakadékban van, az veszélyes hulladék, el kell szállítani, és majd csak utána jöhet a feltöltés . De ez mind sok-sok pénz, amire keressük a forrást. Az biztos, hogy mindez nem napok kérdése. Addig is betonoszlopokat, táblákat helyeztünk ki újra és újra, sőt  került egy több tonnás betonkocka is a szakadék elé , hogy véletlenül se történjék baleset – mondta Janovics István. ", "site": "https://www.borsonline.hu/cimke/veszely"}
{"title": "Mágneses gyöngyöket nyelt le egy 10 éves kislány, majdnem belehalt – videóval ", "body": "Sadie véletlenül színes mágneses gyöngyökkel a szájában aludt el, amik átlyukasztották a beleit. Csak az életmentő beavatkozásnak köszönheti életét. \nA tízéves Sadie Lathamet nemrég iszonyú fájdalmakkal szállították a liverpooli Alder Hey gyermekkórházba, ahol az orvosok először vakbélgyulladásra gyanakodtak. A röntgenfelvétel azonban egyértelműen kiderítette, hogy Sadie gyomrában több tucat mágneses gömb van, amik átlyukasztották a beleit. Az orvosok azonnali életmentő beavatkozást végeztek el, és a kislány beleiből egy 7 centiméteres részt el kellett távolítani. Catherine, Sadie anyukája elmondta, hogy  a kislány azzal játszott, hogy fogszabályzót készített magának a színes mágneses gyöngyökből, amik olyan erősek voltak, hogy ha a fogai elülső és hátsó felére is rakott belőlük, akkor azok megtartották egymást.  Nagy valószínűséggel Sadie egyik este a gyöngyökkel a szájában aludt el, melyeket álmában lenyelt. Mivel a dobozban százasával vannak ezek a színes mágneses játékok, sem a kislánynak, sem a szüleinek nem tűnt fel, hogy hiányzik néhány golyó. –  Megdöbbentünk mikor megtudtuk mi történt, de végül hatalmas szerencsénk volt. A műtét nagyon jól sikerült  – mondta a kislány édesanyja. Az Amazonon rendelhető színes gyöngyök oktató játékként került forgalomba, ugyanis mintákat és formákat lehet belőlük összeállítani. A gyerekek között azonban veszélyes trend terjed. Sokan a szájukba, orrukba teszik, mintha piercing lenne, ami iszonyú veszélyes. Az emberek megveszik a gyerekeiknek a játékot, mert nem tudják, hogy akár halálos is lehet. Elveszíthettem volna a kislányom... – nyilatkozta fojtott hangon a  Daily Mailnek  Catherine. Az Amazon a történtek után eltávolítja a termékei közül a veszélyes játékot. A cég szóvivője elmondta, a cégnek a legfontosabb a biztonság. Megköveteljük, hogy áruházunk minden terméke megfeleljen a biztonsági előírásoknak. ", "site": "https://www.borsonline.hu/cimke/veszely"}
{"title": "Medvével küzdött a vadonban Csutka István ", "body": "Első magyarként teljesítette az USA-ban az Appalachian Trailt és a Pacific Crest Trail Mojave-sivatagi szakaszát egy olyan évben, amelynek mostoha időjárására az elmúlt 100 évben nem volt példa. 160 nap alatt tett meg 4970 kilométert Amerika gyönyörű, de olykor félelmetes vadonjában. Legjobban akkor ijedt meg, amikor szembe találta magát egy hatalmas medvével. \nCsutka István már gyermekként is vágyott a vadnyugati romantikára, hogy Winnetouként vagy Old Shatterhandként éljen a Vadnyugaton. Aztán, mielőtt vágyát valóra váltotta volna, előbb másik álmát, a színészetet valósította meg. Volt színházigazgató Debrecenben, Pesten pedig a Madách Színházban futó Macskákban szerepelt hét éven át.                  View this post on Instagram                         A post shared by Csutka IstvÃ¡n - hiker, blogger (@camino_steve)  on  Sep 7, 2020 at 3:45am PDT Erőss-sel mászta meg a Kilimandzsárót De hosszú évtizedekre ma­gába szippantotta a színház világa, tehetségét Magyar Köztársasági Arany Érdemkereszt kitüntetéssel is elismerték. Az első komoly túrája Erőss Zsolttal a Kilimandzsáró 5895 méteres csúcsának megmászása volt. 2015 óta folyamatosan járja a világot, 49 országban járt. Az amerikai túráját három évig tervezte, szervezte.                  View this post on Instagram                         A post shared by Csutka IstvÃ¡n - hiker, blogger (@camino_steve)  on  Apr 16, 2020 at 7:10am PDT Eltévedt a tejszerű, sűrű ködben – Az Appalachian Trailt és a Pacific Crest Trail Mojave ko­moly felkészítést igényel – mondta Csutka István.                  View this post on Instagram                         A post shared by Csutka IstvÃ¡n - hiker, blogger (@camino_steve)  on  Jul 25, 2020 at 12:53am PDT – Mit vigyél magaddal, hogy ne legyen nehéz a hátizsákod, hiszen hóban, fagyban gyalogoltam, szélsőséges körülmények között, csak magamra számíthattam. Ennek a lélektana is nehéz, mindennap motivációt kell találni, hogy a nehézségek ellenére is folytassam. Még így is többször volt olyan pont, hogy feladom.  Először már a harmadik napon, amikor olyan tejköd volt, hogy nem találtam vissza a húsz méterre lévő menedékhez, ahol aznap aludtam.  Aztán bekerültem egy durva, hirtelen hóviharba, előtte ömlött az eső, majd zuhogott a hó, ott irtó közel kerültem a hipotermiához. Akkor azt hittem, nem csak a túrának, nekem is végem lesz. Elkergette a fenevadat Útja során többször is találkozott medvékkel, az utolsó könnyen végzetes lehetett volna. – Amerika-szerte élnek ma­cik, én háromszor botlottam beléjük – folytatta a világutazó.                  View this post on Instagram                         A post shared by Csutka IstvÃ¡n - hiker, blogger (@camino_steve)  on  Sep 6, 2020 at 5:59am PDT – A medvés ran­devú volt a leghajmeresztőbb, a túrám utolsó szakaszán történt, már csak ki­lenc kilométer volt hátra. Szitált az eső, és egy sziklás ré­szen észrevettem egy nagy hím medvét. Először nem vett észre, vártam kicsit, hátha el­megy, de nem. Végül elindultam, akkor vett észre, de eleinte nem látszott rajta, hogy érdeklem. Mentem tovább, egyszer csak hátranéztem, és követett. Lefagytam, de azért eszembe jutott, mit tanultam, mit kell csinálni ilyenkor.                  View this post on Instagram                         A post shared by Csutka IstvÃ¡n - hiker, blogger (@camino_steve)  on  Jun 30, 2020 at 12:03pm PDT Az én tempóm csökkent, és ő csak jött és jött és jött. A medvéről tudni kell, hogy szeret blöffölni, ami azt jelenti, hogy neked ront, majd szó szerint az arcod előtt megáll, és elmegy. De ha összecsapásra kerül a sor, csak akkor van esélyed, ha küzdesz. Na mi ott álltunk végül egymással szemben, idegőrlő volt, leraktam a hátizsákomat neki, hátha eltereli a figyelmét, és elfuthatok. De nem érdekelte, és a vészhívóm is benne ma­radt.                  View this post on Instagram                         A post shared by Csutka IstvÃ¡n - hiker, blogger (@camino_steve)  on  Oct 25, 2019 at 1:20am PDT Láttam, hogy nem tudom elkerülni az összecsapást, így végül nem bírtam tovább, nekirontottam a túrabotommal a medvének, közben artikulálatlanul ordítottam.  Meglepetésemre hátrahőkölt a váratlan támadástól, és elszaladt. Elképesztő találkozás volt! – mondta a színész.                  View this post on Instagram                         A post shared by Csutka IstvÃ¡n - hiker, blogger (@camino_steve)  on  Sep 25, 2019 at 3:56pm PDT ", "site": "https://www.borsonline.hu/cimke/veszely"}
{"title": "Autóval üldözték a miskolci macit – mit tegyen, ha Ön is találkozik vele? videó ", "body": "\nEgyre több helyen bukkan fel, sőt van, ahol már visszajáró vendég Miskolcon az a körülbelül 100 kilós barna medve, amelyet  szerdán láttak először a borsodi városban . Az állat már a síneken is sétálgatott, hétfőn pedig jelezték, hogy egyre több gyümölcsösben és telken bukkant fel, egy birsalmát szedegető gazda pedig éppenhogy csak be tudott ugrani előle a kocsijába.  Vasárnap éjjel a Lyukóvölgyben találkoztak vele helyi fiatalok, akik egészen elképesztő és felelőtlen dolgot műveltek: egy kocsival, hangosan ordítozva kergették az állatot. A szakemberek szerint ez az egyik legnagyobb hiba, amit csak elkövethetünk, hiszen ez­zel felhergelhetjük az állatot. – Ha kocsiból pillantjuk meg, semmiképp ne szálljunk ki az autóból, ne kezdjük el kergetni vagy szelfizni vele  – szögezte le Bakó Botond, a Bükki Nemzeti Park igazgatóságának zoológiai szakreferense.  – Az embert a barna medve nem tekinti zsákmánynak, ha teheti, inkább elkerüli.  Nem vadászik ránk, nem jön utánunk, csak ak­kor, ha veszélyeztetve érzi ma­gát, vagy a bocsait védi.  Most is azért jött át hazánkba Szlovákiából, mert a télre felkészülve igyekszik minél több táplálékot magához venni, és vonzza őket az áfonya, a málna és a gomba, ezenkívül a nem megfelelően kezelt szemétlerakók és a rosszul kihelyezett szemét is  – sorolta Bakó. Hozzátette: nem tervezik az altatólövedékes befogását. Ez is érdekelheti! Megválasztották Alaszka legkövérebb medvéjét! Gratulálunk a győztesnek! Chipset lopott a hatalmas medve, majd leült a bolt elé megenni – videó Az igazi Maci Laci: mogyoróvajas szendviccsel kínálták a piknikbe belerondító medvét – videó – A határon átjött medvék ideig-óráig maradnak nálunk, aztán hazamennek.  Altatólövedéket csak a legvégső esetben használunk,  ugyanis nagyon nehéz kimérni a megfelelő altatóanyag-adagot, és legalább 20 méteres közelségbe kellene menni a medvéhez ahhoz, hogy a vastag bundán keresztül hasson az anyag. A szernek is 20 perc kell, míg hatni kezd, a medve pedig ezalatt menekülésbe fogna, és akár 70–80 kilométeres sebességgel is rohanhat, a szer pedig csak 25 percre altatja el az állatot, ezalatt kellene őt megtalálni és medvebiztos ketrecbe helyezni  – magyarázta a szakember. Mit tegyünk a találkozáskor? Csapjunk zajt, ha erdőben járunk, ha meghallja a medve, igyekszik minket elkerülni. Ha mégis szembetalálkozunk vele, ne kergessük, tudassuk vele, hogy emberek vagyunk, azaz dúdoljunk, beszéljünk hozzá halkan, miközben lassan, nem a szemébe nézve hátrálunk. Ha van nálunk étel, adjuk oda neki. Ha biciklizünk, ne próbáljunk eltekerni, szálljunk le a kerékpárról, és lassan, az állathoz halkan beszélve toljuk el a biciklit. Ne engedjünk szabadon erdőkben a kutyát, az ugyanis követi a medve szagát, és odavonzhatja az állatot. Ha az anyamedve és a bocsok közé kerülünk, lépjünk ki a körből, és engedjük oda az anyát a kölykökhöz. ", "site": "https://www.borsonline.hu/cimke/veszely"}
{"title": "Elképesztő mutatvány: Az M1-es autópálya középső sávjában tolták a lerobbant kocsit - Videó ", "body": "\nLegalább négy ember tette kockára az életét kedden délelőtt , amikor az M1-es autópálya Tópark nevű kijáratánál, a sztráda középső sávjában toltak egy vélhetően lerobbant autót. A felvételt a  Bpiautosok.hu  nevű portál egyik olvasója készítette, aki éppen arra haladt és a fedélzeti kamerája rögzítette a nem mindennapi jelenetet. A szemtanú a felvétel mellé csak azt fűzte hozzá, hogy  nem hitt a szemének. Az esettel kapcsolatban megkerestük a rendőrséget. Válaszukban azt írták: vizsgálják a kérdéses felvétel tartalmát. ", "site": "https://www.borsonline.hu/cimke/veszely"}
{"title": "Döbbenet: Bizarr testi elváltozást okoznak az okostelefonok? ", "body": "\nVilágszerte egyre többen panaszkodnak egy furcsa jelenség miatt, aminek egyértelmű okozói az okostelefonok. Az  „okostelefon-kisujj”  névre keresztelt problémával kapcsolatban egyre több bejegyzést és videót tesznek közzé a közösségi média felhasználói. A gond az, hogy a feltételezés nem alaptalan: veszélyben lehetnek a kezeink. A panaszok általában a kisujjak görcsösségéről, megfeszüléséről szólnak,  ami a telefon folyamatos kézben tartása miatt alakult ki. A  The Sun  megkérdezett egy specialistát, aki szerint ugyan egyelőre klinikai bizonyítéka nincs a jelenségnek, de a bizonyos eszközök folyamatos használata miatt kialakult probléma igenis létezik. –  Az okostelefon-kisujj egy társadalmi jelenség, ami az okostelefon gyakori használata miatt jelentkezhet. Az ettől szenvedők kisujjuk elváltozásáról számoltak be, ami  az eszköz túl gyakori használata miatt alakult ki  – magyarázta Pareena Patel. –  Klinikai bizonyíték és megnevezett betegség még nem ismert a jelenséggel kapcsolatban, mégis van okunk feltételezni, hogy  a túlzott telefonhasználat befolyásolhatja az izomfunkciókat és károsíthatja az ízületeket: különösen a hüvelykujj és a csukló területén . –  Hasonlóan működik, mint az ismétlődő terhelés miatti sérülés. Ez egy általánosan fellépő állapot, ami gyakori vagy túlzott ismétlődő mozdulatok következtében kialakuló izom- és idegpanaszokat eredményez  – részletezte a szakember. Patel hozzátette: nem csak a kisujjunk miatt kellene aggódnunk, az okostelefon-használat következtében kialakulhatnak ismétlődő terhelés miatti sérülések, ami a hüvelykujjra van a legnagyobb hatással, ez pedig hosszútávon akár  korlátozhatja a kezek mozgásképességét . A szakember a mérsékelt okostelefon-használat mellett rendszeres kéztornát javasol:  naponta néhányszor szorítsuk ökölbe kezeinket, majd lassan nyújtsuk ki ujjainkat . ( via ) ", "site": "https://www.borsonline.hu/cimke/veszely"}
{"title": "Döbbenetes: ketrecbe zárták gyerekeiket, hogy ne kószáljanak el a piacon – videóval ", "body": "Már a gyerekpóráz is sok szülőnél kiverte a biztosítékot, de a mostani videó túlmegy minden határon. \nKínában történt meg az elképesztő eset, hogy  két kisgyermeket bezártak egy fémketrecbe , míg szüleik kedvükre vásárolgattak. A feltételezések szerint erre azért volt szükség, hogy a szülők megakadályozzák a gyerekek eltűnését a nyüzsgő piacon. A fémketrecet egy kétkerekűre építették rá, amelyet az utca közepén leparkoltak. A szemtanúk szerint a járókelőket, árusokat cseppet sem érdekelte a nem minden napi eset – írta meg a  Daily Mail . A döbbenetes jelenetet Lojang város utcai piacán rögzítették, amiről egy videófelvételt is közzétett a helyi sajtó is. A felvételeken jól látszik, hogy a gyerekek meg vannak ijedve. Azt gondolom, a szülők azért választották ezt a szélsőséges megoldást, mert féltek, hogy elveszítik a gyerekeket  – mondta egy neve elhallgatását kérő nő a helyi újságnak. A legtöbb emberben felháborodást váltott ki az eset, de vannak, akik egyetértenek az eljárással. \"Micsoda kegyetlenség!\"  – írta az egyik hozzászóló. \"Én még csak állatokat láttam így bezárva\"  – kommentálta egy másik. Nem könnyű szülőnek lenni. Sokkal biztonságosabb bezárni a gyerekeket. Ha mondjuk elrabolnák őket,  biztosan soha többé nem találna rájuk – írta egy együttérző. \"Egyetlen szülő sem szívesen tesz ilyet, de ez is egy fajta védelem\"  – tette hozzá egy másik. ", "site": "https://www.borsonline.hu/cimke/veszely"}
{"title": "Teljes zárlat az egyik idősek otthonában Budapesten – Négy lakót vittek el koronavírus-gyanúval, egyikük időközben elhunyt ", "body": "A VI. kerületi idősek otthonából négy idős embert vittek kórházba – tudatta a Főpolgármesteri Hivatal. \nA Vázsonyi Vilmos Idősek Otthona Rózsa utcai telephelyéről négy gondozott került kórházba - írja a hivatal. A négy emberből kettőnek lett pozitív a tesztje, egyikük időközben életét vesztette, két esetben várják a tesztek eredményeit. A kerületi tisztifőorvos megfigyelés alá vonta az otthont. A lakók a járványügyi megfigyelés ideje alatt, nem hagyhatják el a szobáikat – közölte a hivatal. Blikk ", "site": "https://www.borsonline.hu/cimke/veszely"}
{"title": "Bocsos anyamedve fenyeget a Pásztói bozótosokban ", "body": "A Budapesttől légvonalban mindössze 50 kilométerre fekvő Pásztó környéki erdőkbe beköltözött egy medvecsalád. Az anyaállat különösen veszélyes lehet, hiszen bármi áron megvédené bocsait. \nA Mátrát jól ismerő vadászok egy Facebook-bejegyzésükben egy harapásoktól erősen sebzett szarvastehén fotóját posztolták és ezt írták:  a medveanya lefialt.  Két bocsot hozott világra, akiknek szorgosan gyűjti a táplálékot.  A vadászok figyelmeztetnek: “Nehogy ti is étellé váljatok, amikor jöttök fel a kilátóhoz”.  A második bejegyzésükben közzétett fotón jól látszik az éji homályban két medvebocs, figyelmeztetésük pedig a következő:  “Ezeket a képeket csak figyelemfelhívásnak tettük ki. Úgy vegyétek, mintha a saját kerítésünkre kiírtuk volna, hogy vigyázz, a kutya harap! Innentől mindenki saját maga dönti el, hogy mit csinál és mit gondol”. – A szarvas teteméről ké­szült kép hajnali fél hatkor készült, amit egy va­dász készített a legszélső ház­unktól öt­száz méterre, a bocsokról készült éjszakai felvétel pedig attól még hatszáz méterre  – mondta a Gortva birtok tulajdonosa a Borsnak, aki úgy gondolja, hogy mivel a medve alapvetően kerüli az embert, nem kell attól tartaniuk, hogy hozzájuk is bemenne. A Bükki Nemzeti Park Igazgatósága honlapján közölte, hogy az elmúlt napokban több barna medvével kapcsolatos bejelentést is kaptak a Bükk és a Mátra területéről. A bejelentéseket mindig kivizsgálják és ugyan a legtöbb esetben a helyszínen talált nyomok nem támasztották alá a medve jelenlétét, az április 15-én végzett helyszínelés alapján a Pásztó külterületén észlelt medvével kapcsolatos előfordulásnak valós alapja van. Ezért felhívják a külterületen tartózkodók figyelmét a barna medvével kapcsolatos konfliktuskerülő viselkedési tanácsok betartására.  Nagyon fontos, hogy a medvét ne csalogassuk magunkhoz semmilyen módon. Azokon a helyeken, ahol nagyragadozók előfordulhatnak, célszerű zártan kezelni a kommunális hulladékot, hogy a szemetet ne tekinthessék táplálékforrásnak. A szabad természetben a medve csak „szorult” helyzetben, vagy a bocsait védve mutathat támadó magatartást.  ", "site": "https://www.borsonline.hu/cimke/veszely"}
{"title": "Sajtóértesülések szerint komoly veszélyben van Kim Dzsong Un, műtéten esett át ", "body": "Műtéten esett át Kim Dzsong Un az amerikai és a dél-koreai média egybehangzó keddi jelentései szerint, a CNN hírtelevízió pedig egy névtelenül nyilatkozó amerikai illetékesre hivatkozva azt jelentette, hogy az észak-koreai vezető \"komoly veszélyben\" van a meg nem nevezett beavatkozás után, és az Egyesült Államokban vizsgálják az ezzel kapcsolatos hírszerzési információkat. Hivatalos forrásból ezeket a híreket nem erősítették meg sem Washingtonban, sem Szöulban. \nA CNN-ben röviddel az után jelent meg a hír Kim állítólagosan aggasztó egészségi állapotáról, hogy a jórészt Észak-Koreából megszökött személyek által működtetett Daily NK című dél-koreai honlap meg nem nevezett észak-koreai forrásokra hivatkozva közölte, hogy Kim Dzsong Un  április 12-én szív- és érrendszeri beavatkozáson esett át, és jelenleg egy villában lábadozik a Phenjan melletti Hjangszan üdülővárosban. Hivatalos forrásból sem Washingtonban, sem Szöulban nem erősítették meg a sajtóban megjelent híreket. A dél-koreai elnöki hivatal közleményben reagált rájuk. \"Semmivel sem tudjuk megerősíteni ezt, és nem tapasztaltuk semmi szokatlant Észak-Koreában\" - közölte Kang Min Szok, az elnöki hivatal szóvivője. A Yonhap hírügynökség megszólaltatott egy névtelenül nyilatkozó szöuli kormányilletékest, aki ugyancsak azt mondta, hogy nem észletek lényeges, Kim egészségi állapotának romlására utaló jeleket. A Kim Dzsong Un egészségi állapotával kapcsolatos találgatások az után kaptak lábra, hogy nem jelent meg április 15-én a nagyapja, Kim Ir Szen születésnapja alkalmából rendezett megemlékezésen. Az észak-koreai kommunista állam alapítójának, Kim Ir Szennek a születésnapja Észak-Koreában a legnagyobb ünnep, bár az  idén, vélhetően az új típusú koronavírus-járvány miatt, nagyobb ünnepségek nélkül zajlott le a megemlékezés. A legifjabb Kim 2012-es hatalomra lépése óta minden évben ellátogatott az ünnepség napján a Kumszuszan-emlékpalotába, amely egyúttal apja, Kim Dzsong Il mauzóleumaként is szolgál. Elemzők úgy vélik, az idei látogatás a járvány miatt maradhatott el, amely már több mint 130 ezer halálos áldozatot szedett világszerte. Noha Észak-Korea eddig hivatalosan egyetlen koronavírus-fertőzést sem erősített meg, számos külföldi megfigyelő arra gyanakszik, hogy a phenjani vezetés eltussol egy már kirobbant járványt. Kim Ir Szen születésnapját gyakran hatalmas, új fegyvereket bemutató katonai díszfelvonulásokkal, valamint különböző kulturális és sporteseményekkel ünnepelik. Idén az észak-koreai állampárt lapja, a Rodong Szinmun egy sor cikkben éltette a néhai vezért, de arról  nem számolt be, hogy országszerte tömeges megemlékezéseket tartottak volna az évforduló alkalmából, és nagy tömegeket megmozgató kulturális és sporteseményekről sem érkezett jelentés. ", "site": "https://www.borsonline.hu/cimke/veszely"}
{"title": "Ha túl nagy lesz a koronavírus-veszély, Rékasi Károly nem fog kamera elé állni a Barátok köztben ", "body": "Elővigyázatossági okokból egyelőre leálltak a kamerák a Barátok közt stúdióiban. De információk szerint hamarosan folytatják a sorozat gyártását. Az öröm mellé egy kis bánat is került, hiszen a színészek és a stáb is örül a munkának, viszont ott lebeg a fejük felett a fertőzés veszélye is. Ennek adott hangot Rékasi Károly. \n– Kedden voltam a kötelező koronavírusteszten, és készséggel állok rendelkezésre, ha a magam és mások védelmét kielégítőnek látom. Elküldtem a produkció részére a kérdéseimet,  többek között azt, hogy mi változott a vírushelyzetben a leállás óta, ami indokolja az újrakezdést? Igen, dolgoznék, örömmel és szívesen, de sem fertőzött, sem mást megfertőző személy nem szeretnék lenni  – jelentette ki Rékasi. – A szűrés egy adott pillanat állapotát tükrözi, a következő percben bárki hordozóvá, fertőzővé válhat. A testhőmérés sem garancia, hiszen a múlt héten egy egészségügyi intézményben mértek nálam 34,5 fokot. Jó lenne egy megbízott orvos, aki állást foglal, hogy a vélt vagy valós tüneteinket észlelve biztonságosan találkozhatunk-e a többiekkel.  Vannak kollégák, akik kijárnak rágyújtani, ebédszünetben is érintkezünk stábon kívüliekkel.  Nem lenne jó, ha egy esetleges újraindulás után pár héttel leállnánk, mert a fertőzés ellehetetleníti a forgatást.  Én például erőteljesen, elöl képzett hangokkal, néha „köpködve” beszélek, hiszen Bartha Zsolt indulatos karakter, így rossz érzést kelthet a kollégákban a cseppfertőzés veszélye  – mesélte Rékasi. Korábbi baleset miatt jól tudja a színész, hogy mennyire fontos az egészség. – Ha ezt nem látom biztonságban, nem tudok a produkció rendelkezésére állni.  Ha nincs egészségem, hiába van pénzem...   – 57 évesen felelősséggel tartozom a közvetlen környezetemért és önmagamért. Ha nem érzem magam biztonságban, minden szívfájdalom nélkül távozom: számomra vannak fontosabb szempontok a pénznél. A sorozatot gyártó UFA Magyarország mindent megtesz a biztonságért. – Jó ideje dolgozunk cselekvési tervünkön azért, hogy a Barátok közt forgatásai újra elkezdődhessenek. A stábtagok egészsége és a produkció biztonsága a mostani járványügyi helyzetben mindennél fontosabb.  A munkavégzés akkor indul újra, ha minden kétséget kizáróan látjuk, a forgatás a legnagyobb biztonságban folyhat. Ennek érdekében megtesszük a szükséges intézkedéseket, nemcsak az előkészületi szakaszban, hanem a munkafolyamat elindulása után is, többek között a stábtagok rendszeres szűrésével – mesélte Ondruss Ilona, a sorozat producere. Blikk ", "site": "https://www.borsonline.hu/cimke/veszely"}
{"title": "Veszélyezteti az édesanyját Liz Hurley ", "body": "\n                 A bejegyzÃ©s megtekintÃ©se az Instagramon                         Elizabeth Hurley (@elizabethhurley1) Ã¡ltal megosztott bejegyzÃ©s ,  Ãpr 26., 2020, idÅpont: 7:33 (PDT idÅzÃ³na szerint) Sokak szerint meggondolatlan képet osztott meg a közösségi oldalán Elizabeth Hurley. A színésznő 54 évesen is vadítóan néz ki és ezt úton útfélen igyekszik hangsúlyozni haskirakós felsőiben vagy bikinis képeivel, ám most rajongói szerint is komoly hibát követett el: felköszöntötte az édesanyját. A 80 éves Angela együtt él Hurley-vel annak több mint két milliárd forintot érő birtokán a koronavírus-járvány alatt, ám a közös karanténba szorosan ölelgeti édesanyját, ami még ebben az esetben sem javasolt a szakemberek szerint. (via  Daily Mail ) ", "site": "https://www.borsonline.hu/cimke/veszely"}
{"title": "Kivették a lépét - féltik a koronavírustól a magyar focistát ", "body": "Veszélyeztetettként együtt készül a csapattal az Újpest focikapusa, Banai Dávid, akinek két és fél éve vették ki a lépét. Az orvos külön elbeszélgetett vele és a társai is féltik. \nLép nélkül él a korábbi utánpótlás válogatott kapus, ezért a  koronavírus  rá  az átlagosnál is nagyobb veszélyt jelent.  Bár az Újpest felajánlotta neki, hogy egyelőre nem kell csapatedzésre emberek közé járnia, nem élt a lehetőséggel. – Egy percig sem gondolkodtam ezen,  nem akartam a csapatot cserbenhagyni  és a bajnokság is rajtol három hét múlva   – mondta a Borsnak a 25 éves Banai, akinek  2017-ben vették ki a lépét  egy sürgősségi műtéttel, miután kínzó fájdalmakra panaszkodott.  – Azóta teljesen jól vagyok, semmi jelét nem éreztem annak, hogy nincsen lépem. A járvány miatt  az újpesti csapatorvos külön elbeszélgetett Banaival és a másik veszélyeztetett játékosukkal, a cukorbeteg Balázs Benjáminnal , hogy nekik fokozottan oda kell figyelniük a védekezésre. – Az első tesztje mindenkinek negatív lett, és folyamatosan fognak tőlünk mintát venni. Persze érzem a társakon is, hogy óvatosabbak a megszokottnál, de Én nem mondanám, hogy félek.  Csak ugyanúgy védekezem mint mások, maszkban és kesztyűben hagyom el én is az otthonomat, és többször fertőtlenítek  – mesélte. Az edzéseken a játékosok egyébként kerülik  a kézfogást, az orvosi stáb hőmérőzi focistákat és a fertőtlenítés is folyamatos. ", "site": "https://www.borsonline.hu/cimke/veszely"}
{"title": "Sötét jövő: 50 éven belül egymilliárd ember élhet földi pokolban ", "body": "Akár 7,5 Celsius fokkal is megnőhet az átlaghőmérséklet az évszázad végére, ha nem fékezzük meg a globális felemelegedést. Ezzel pokollá válhat a Föld egymilliárd ember számára. \nBelegondolni is rossz, mi lesz akkor, ha bekövetkezik az a jóslat, amelyet az Exteri egyetem kutatói vázolnak 50 év múlvára. Úgy vélik:  a globális felmelegedés következtében egymilliárd ember élete változik meg gyökeresen.   És ez a legoptimistább forgatókönyv szerintük. Ennek az egymilliárd embernek a lakhelye élhetetlenné válik, mert olyan brutális hőség lesz, mint a Szahara közepén van – írja a brit  Guardian . A Proceedings of the National Academy of Sciences tudományos lapban megjelent tanulmány szerint az üvegházhatású gázok kibocsátása olyan ütemben növekszik, hogy akár az emberiség egyharmada kikerülhet a  kellemesen lakható  klímazónából, amelyet az elmúlt hatezer évben élvezhetett. Az emberiség túlnyomó többsége olyan helyeken él, ahol az évi átlaghőmérséklet 6 és 28 Celsius fok között mozog. A globális felmelegedés miatt ezek a területek gyors ütemben zsugorodnak, ami emberek százmillióinak az egészségét és az élelmiszer-ellátását veszélyezteti. Az évszázad végére 7,5 Celsius fokos hőmérséklet növekedéssel kell számolni. A különösen veszélyeztetett területek India, Nigéria, Pakisztán, Indonézia és Szudán.  Mindez sosem látott migrációs hullámot indíthat el, és milliók halálát eredményezheti. Ezért mindent el kell követni, hogy megfékezzük a globális felmelegedést.  ", "site": "https://www.borsonline.hu/cimke/veszely"}
{"title": "Óriási bajban egy magyar család a Kanári-szigeteken – Andrea: Sokkal szigorúbbak itt az intézkedések, mint otthon ", "body": "Óriási bajba került egy magyar család a Kanári-szigeteken. Garai Andrea hosszú évek óta magyar pároknak szervez esküvőt, de a koronavírus mindent felborított. A helyi hatóságok június végéig nem engedik be a turistákat a szigetre, ez pedig a jövőjüket is veszélyezteti. \nGarai Andrea a családjával 8 éve kerekedett fel, hogy szerencsét próbáljanak a Kanári-szigeteken, egészen pontosan Gran Canárián. A kétgyermekes édesanya második gyermeke már a Spanyolországhoz tartozó szigeten született, és a kezdeti nehézségek után stabil vállalkozást is sikerült kiépíteniük. Andrea elhatározta:  csak és kizárólag magyar pároknak szervez esküvőt a szemet gyönyörködtető szigeten,  és már három éve, hogy rengetegen keresik meg őt Magyarországról. – A kezdet nehéz volt, de a koronavírus előtt már havi három esküvőt sikerült lebonyolítanom. Mindent én szervezek meg, a szállástól, a repülőfoglalástól, a menyasszonyi ruhától, a sminken és a virágokon át, ami csak kell egy álomba illő, tengerparti esküvőhöz – mesélte a Borsonline-nak. – Ez persze sok melóval jár, de élvezem, és a szerelmes párok is nagyon elégdettek.  A koronavírus-járvány azonban mindent megváltoztatott  – teszi hozzá letörten. Kezdetben, mikor még csak az Olaszországból érkező híreket hallották, nem is vették komolyan a járványt, főleg a helyiek, akik 80 százalékban a turistákból élnek. Aztán a hatóságok egyik napról a másikra kiürítették a szigetet. – Március elején a szigetcsoporton belül is berobbant a vírus, és a hatóságok gyakorlatilag pár nappal később mindent leállítottak, és mindenkit karanténba küldtek.  2235-en kapták el a koronavírust a szigetcsoporton belül, az aktív fertőzöttek száma pedig 833.  Ez a helyzet számunkra egy valóságos katasztrófa. Sokkal szigorúbbak itt az intézkedések, mint Magyarországon, teljes kijárási tilalom van. Napi egyszer mehetünk a legközelebbi boltba, kutyát is csak a házunktól 50 méteres körzetben, és csak 10 perc erejéig lehet sétáltatni. Autóba se lehet ülni, és céltalanul autókázni, arra is figyelnek – mondta. Az állam némileg segíti őket, de a magyar család aggódik, mert még messze a koronavírus okozta kijárási tilalom vége. – Támogatják az albérletköltségünket, és az adózást is, de már nem sokáig.  Június végéig azonban egyetlen egy repülő sem landolhat a szigeten , mi pedig, sőt, a szigeten szinte mindenki, napról napra élünk, bevételünk nincsen. Tartunk tőle, hogyha sokáig marad ez a helyzet, azaz se turizmus, se vendéglátás, akkor nagy bajba kerülünk. Azért bizakodunk, és próbálunk optimisták maradni, de nem könnyű a helyzet.  ", "site": "https://www.borsonline.hu/cimke/veszely"}
{"title": "Veszélyben a Föld? Óriási fekete lyukat találtak közel a bolygónkhoz ", "body": "A tudósokat is sokkolta a legújabb csillagászati felfedezés, miszerint egy fekete lyukat találtak, az űrbéli távolságokat tekintve, igencsak közel a Földhöz. Pánikra azonban egyelőre semmi ok. \nAlig 1000 fényévnyire a Földtől találtak a csillagászok egy fekete lyukat , amelyet Dél-Amerikából, egészen pontosan Chiléből, az Európai Déli Obreszvatórium teleszkópjával fedeztek fel – számolt be az első hallásra sokkoló hírről a brit  Independent . Az űrbéli távolságokat tekintve  annyira közel van hozzánk, hogy a körülötte lévő csillagokat tiszta időben a bolygónk déli féltekéjén szabad szemmel is észrevehetjük . Nagy baj azonban szerencsére  nincs, ugyanis a fekete lyuk még MESSZE VAN az úgymond \"bolygózabáló\" életfázisáTÓL. Máskülönben a kutatók szerint már elkezdte volna elnyelni a közelében lévő égitesteket, beleértve szépen-lassan a Földet is. A fekete lyuk mérete a többihez képest elenyésző, de így is  négyszer akkora, mint a mi Napunk . A csillagászok feltételezik, hogy nem is olyan távol tőlünk több másik fekete lyuk is megbújhat, csak eddig még nem vettük észre. Amondóak: pánikra semmi ok, a most felfedezettől egyáltalán nem kell tartani, és vélhetően még a következő jó néhány generációnak sem. ", "site": "https://www.borsonline.hu/cimke/veszely"}
{"title": "Gondolta volna? Suttognak a bálnák, ha veszélyben vannak ", "body": "Az anya-borja párosok halkabban kommunikálnak, hogy a bálnákra vadászó ragadózók elől elrejtőzhessenek. \nElképesztő dologra jöttek rá amerikai kutatók. Tapadókoronggal ellátott mikrofonokat erősített északi simabálnákra, hogy hangadásaikat rögzítsék. Az amerikai Syracuse-i Egyetem tudósai kiderítették, az anya-borja párosok csökkentették az erős, messze hangzó kiáltások számát a fiatal egyedekhez és a vemhes nőstényekhez képest, magyarul ők gyakrabban kommunikáltak nagyon halk hangokon. A simabálnák kiáltása általában körülbelül egy kilométerről hallható, a „suttogás” csak mintegy száz méteres körzetben. „Ezek az alacsonyabb amplitúdójú hangrezgések csökkentik a kockázatot, hogy ragadozók hallgassák ki őket, de lehetővé teszik az anyaállat és kicsinye közötti kommunikációt” – közölték a kutatók. A bálnákra vadászó ragadozókról úgy vélik, a zsákmány által kiadott hangok alapján találnak az áldozataikra. ", "site": "https://www.borsonline.hu/cimke/veszely"}
{"title": "Életveszélyes helyzetbe került Király Viktor menyasszonya ", "body": "Rettegés fogta el Anitát. \nBár egy ideje tévésként bontogatja szárnyait, Virág Anita a modellkedéssel sem hagyott fel. Divatfotók tucatját láthatjuk közösségi oldalán, ahol szebbnél szebb sminkekben és ruhákban tündököl. Követői nem győzik dicsérni szépségét és jól sikerült fotóit, ám még leghűbb követőinél is kiverte a biztosítékot legutóbbi posztjával. Király Viktor csinos menyasszonya ugyanis mindenféle kibiztositás nélkül, egy toronymagas belvárosi épület erkélyének a szélén állt, pontosabban ült modellt. Az alkotás pedig valóban egyedi és gyönyörű, főleg ahogy lábát lógatva a városra, Anita mögött az Országház húzódik, de még a szemkápráztató végeredmény sem feledteti a rajongókkal a veszélyes produkciót.                  A bejegyzÃ©s megtekintÃ©se az Instagramon                         VirÃ¡g Anita (@anita_virag) Ã¡ltal megosztott bejegyzÃ©s ,  Okt 10., 2019, idÅpont: 2:22 (PDT idÅzÃ³na szerint) \"Ez egy nagyon rossz példa is lehet, sajnos! Ez egy életveszélyes mutatvány. Bármikor elájulhatsz és zuhansz 100 métert\" - írta az egyik aggódó hozzászóló, akinek felvetésére így reagált a modell: \"Vagy jó? Akár arra, hogy állj szembe a félelmeiddel!\"  Anita ugyanis, mint kiderült, azok közé tartozik, akik rettegnek a magasban. Ám úgy érzi, megbírkózva ezzel a nem mindennapi feladatta, egy fóbiáját máris legyőzte. ", "site": "https://www.borsonline.hu/cimke/veszely"}
{"title": "Filléres segítők: szuper duguláselhárító a mosószóda ", "body": "Nincs olyan háztartás, ahol ne fordulna elő időnként, hogy nem, vagy csak akadozva folyik le a víz a lefolyóba. Meg tudja spórolni a szerelőt! \nHatékony a sütőpor  Az egyik leghatékonyabb természetes lefolyótisztító az ecet szódabikarbónával vagy sütőporral kombinálva. Ez nemcsak, hogy környezetbarát megoldás, de pénztárcakímélő is. Öntsünk fél pohár szódabikarbónát vagy sütőport a lefolyóba, majd erre egy pohár ecetet. A vegyület elkezd habzani, a savak pedig kitisztítják a cső belsejét. Hagyja állni egy éjszakát a keveréket, és csak másnap öblítse le meleg vízzel. Érdemes ezt heti rendszerességgel elvégezni, mert így nemcsak a víz folyik le akadálymentesen, de a szagoktól is megóvhatjuk a konyhát. Oldja a zsírt  Ha a dugulás fő okozója a zsíros lerakódás, akkor a forró víz különösen jó szolgálatot tehet. A tűzforró vizet engedhetjük a csapból is, de fel is tehetünk forrni a tűzhelyre egy fazékra valót. Ebbe egy-két csipet só is mehet. A szénsavas üdítőben található foszforsav ugyancsak hatásos a lefolyó tisztaságáért vívott harcban. Furán hangzik, de működik: öntsünk bele két liter szoba hőmérsékletű kólát. Várjunk egy-két órát, hogy hasson, majd öblítsük le. Sokan nem tudják, de a mosószóda nem csak mosásra jó. Az alig pár száz forintos csodaszer zsíroldó hatásának köszönhetően ugyanis duguláselhárítóként is kitűnő. Oldjunk fel két evőkanál szódát egy kis pohár meleg vízben, majd öntsük az egészet a lefolyóba. A le­öblítésével érdemes kivárni a reggelt. Pumpa után szerelés  A mellékhelyiség egyik alapkelléke otthon a vécépumpa. Sokan csak megszokásból teszik a kagyló mellé, pedig nagy szolgálatot tehet, ha dugulásról van szó. Töltsük fel a tálcát vízzel, majd helyezzük a pumpát a nyílásra, és pumpáljuk át a kialakult eltömődést. Ha ez nem válik be, akkor érdemes szétszerelni a szifont, és megtisztítani. Ehhez azonban már nem árt egy kis szakértelem, mivel itt a szifon egyik tömítő csavarján keresztül tudjuk kiengedni a felgyülemlett szennyvizet. Az alábbi veszélyekkel számoljon, ha nekiesik az elzáródásnak ➊ Véletlenül a lefolyóban marad a tisztítószer. A sav így szétmarhatja a teljes csövet. ➋ A kiömlő víz nyomásának hatására a tömítések elkallódnak, így nem tudja visszaszerelni a szifont. ➌ Ha nem készít vödröt szétszereléskor a szifon alá, szanaszét folyhat a helyiségben a szennyvíz, amit társasház esetében az alsó szomszéd is érzékelhet. ➍ Szétszereléskor vagy visszaszereléskor megsérül, megreped a szifon. Veszélyes a sósav A Borsnak nyilatkozó vízszerelő, Ruska Zoltán azt mondja, sokan használnak még ma is sósavat. – A régi időkben természetes volt, hogy sósavval hárították el a dugulást a háziasszonyok. A sósav nagyon sok mindent szét tud marni, de mivel a lefolyó PVC, vagyis műanyag, azt nem. Ennek ellenére nem biztos, hogy ez a legjobb megoldás, mert a használata óvatosságot és előkészületet igényel. Csak olyan helyiségben használjuk, ahol megoldható a szellőzés, nyitott ablaknál, ajtónál, gumikesztyűben és védőszemüvegben dolgozzunk vele – tanácsolja a Borsnak Zoli. – Szerintem a legjobb eszköz a csőspirál, amit több méretben is lehet kapni. Ennek van egy nyele, azt megfogva bele kell tolni a csőbe a spirált, és tekerni kell. Ezután jöhet a slagozás forró vízzel. Ez szinte mindig biztos siker – magyarázta a vízszerelő a Borsnak. ", "site": "https://www.borsonline.hu/cimke/veszely"}
{"title": "Életvitele miatt rettegett a haláltól Robbie Williams ", "body": "A 45 énekes tudja, hogy sok kárt okozott magának egészségtelen életmódjával. \nRobbie Williams korábban igen züllött életmódot folytatott: a rendszertelen étkezés miatt folyamatosan harcolt a súlyával,  napi 40 szál  cigarettát elszívott, a felírt  gyógyszerek re meg olyan szinten rászokott, hogy végül elvonóra kellett mennie. Ma már ő is tudja, hogy ez az életvitel nem vezet sok jóra, és a haláltól való félelem volt az, ami elindította őt az egészségessé válás útján. – Tudtam, hogy ha nem te­szek valamit, bele fogok halni. Lépésről lépésre kellett ha­ladnom. Az út során ren­getegszer leestem a lóról, de mindig visszamásztam, és mindig egyre jobban éreztem magam a bőrömben. De nagyon nehéz út volt ez – emlékezett vissza egy rádióműsorban a 45 éves zenész. ", "site": "https://www.borsonline.hu/cimke/veszely"}
{"title": "Miután reggel beleborult az árokba, 8 órát várt a sofőr, mire észrevették Mélykút közelében ", "body": "Az arra haladó járművekből a magas út menti gaz miatt szinte észrevehetetlen volt a balesetet szenvedett autó. \nEgy kisteherautó utasai találtak rá szombaton délután a fejtetőn álló autóra, amely reggel fél nyolc óta vesztegelt a vizesárokban Mélykút közelében.  Képek Az autóban egyedül utazó férfi beszorult a roncsok közé és nagyjából 8 órát várt, mire megtalálták. Az arra haladó járművekből a magas út menti gaz miatt szinte észrevehetetlen volt a balesetet szenvedett autó. A bácsalmási tűzoltók kivonultak és feszítővágó berendezéssel kiszabadították a férfit, aki mellkasi és fejsérüléseket szenvedett. A szerencse a szerencsétlenségben, hogy a férfi feje nem merült el a 30 centis vízben.  délmagyar.hu ", "site": "https://www.borsonline.hu/cimke/veszely"}
{"title": "Egy háztartáson belül több tízmillió poratka is élhet ", "body": "Őszi, téli időszakban nem a természet az igazi veszélyforrás ha allergiáról van szó \nMagyarországon több mint 2 millió ember szenved allergiás megbetegedésben, amelyek közül a poratka által okozott porallergia az egyik leggyakoribb. A Poratkamentes Magyarországot kezdeményezés és az Agrártudományi Kutatóközpont Növényvédelmi Intézetének igazgatója, Dr. Kontschan Jenő, atkaszakértő összegyűjtötte a poratkákkal kapcsolatos legfontosabb információkat és az általuk terjesztett betegségek megelőzéséhez szükséges megoldásokat. Kevesen vannak vele tisztában, hogy az asztma és a porallergia kialakulásának egyik fő okozója az otthonunkban rejtőzködő poratka. Hogyan kerülnek a poratkák a lakásba? Melyek az általuk okozott betegségek tünetei és miként előzhetjük meg kialakulásukat? A Poratkamentes Magyarországot kezdeményezés célja, hogy felhívja a figyelmet a problémára és mindenki számára szakszerű információt nyújtson. Magyarországon több mint 2 millió ember szenved allergiás megbetegedésben, amelynek fő okozói tavasszal a pollenek, nyáron a parlagfű. Azonban ez nem azt jelenti, hogy télen ne lenne allergiaszezon. Sokan nem is tudják, hogy egész évben, sőt a hűvösebb időben is visszatérő reggeli orrfújás, szemviszketés mögött a poratkák által okozott porallergia állhat, ami súlyos esetben asztma kialakulásához is vezethet. A civilizált életmóddal párhuzamosan egyre több poratka jelenik meg Az atkák a pókszabásúak osztályába tartoznak, jelenleg 56 ezer fajt azonosítottak, de összesen közel 1 millió faj létezhet. Többségük 1 mm-nél is kisebb, szabad szemmel nem látható. A poratka valójában egy gyűjtő kifejezés, 3-8 atka fajt is ide sorolnak. Tápláléka az emberi és állati eredetű szerves anyagok, mint a szőr, bőr és az azon található gombák. Dr. Kontschan Jenő kiemelte, hogy a poratkák a civilizált körülmények miatt sokkal nagyobb számban vannak jelen, mint korábban. “Minél több kényelmes, megfelelő páratartalmú helyiséget alakítunk ki, és minél sűrűbben élünk egymás mellett a városokban, annál több lehetséges gócpontot teremtünk a poratkák számára, akik könnyen vándorolnak egyik lakásról a másikra” – hangsúlyozta az atkakutató. A poratkák nem véletlenül kerülnek be a lakásba, ugyanis mi magunk visszük be őket észrevétlenül. Az utcán a szél ránk fújja őket, így rátapadnak a ruhára, hajra, arcszőrzetre, majd rajtunk keresztül jutnak be a belső élettereinkbe. Ideális élőhely számukra a 70-80 %-os páratartalmú, 25 Celsius fokos klíma, ahol akár 90 napig élhetnek. Előszeretettel választják a matracot, kanapét, függönyt és szőnyeget, ahol rendkívül gyorsan szaporodnak: egy háztartáson belül több tízmillió poratka is élhet. Porallergia, a poratka okozta megbetegedés Allergiás reakciót a poratka ürüléke válthat ki. Minél nagyobb a poratkák száma otthonunkban, annál több poratka ürülék jut be légútjainkba, ami porallergiához vezethet. A tünetek többek között tüsszögés, orrfolyás, könnyezés és szemviszketés. Mivel a poratka egész évben jelen van, ezért a porallergiásoknál folyamatosan fennállhat ez a tünetegyüttes. Télen különösen intenzív porallergiás szezon alakul ki, ugyanis a fűtéssel, kevesebb szellőztetéssel a poratkák számára ideális élőhelyet teremtünk. A porallergia asztmává is alakulhat azoknál, akiknek érzékeny a légútja és fokozottan reagálnak az olyan provokáló tényezőkre, mint a poratka ürüléke. Száraz köhögés, a légutakban keletkező gyulladás, duzzanat, súlyosabb esetben nehézlégzés és fulladási roham is felléphet a betegeknél. Mind a porallergia, mind az asztma esetében tüneti (gyógyszeres) kezelés, kiegészítő terápia, illetve hirtelen fellépő roham esetén szükséges akut szer alkalmazható, azonban nem lehet teljesen kigyógyulni ezekből a légúti betegségekből. A porallergia különösképp veszélyes lehet az immunproblémával rendelkezők számára, többek között a szervátültetésen átesetteknek, de leginkább az egyedi érzékenység meghatározó. A tünetegyüttes másfél éves kortól ugyanúgy érinti a gyerekeket, mint a felnőtteket. Mivel az egyedek között van olyan, amely fél milliméternél is kisebb, ezért könnyedén bejutnak a kanapé vagy a matrac belsejébe, ahonnan nehezebb eltávolítani őket. A porszívózás és a 60 fokos mosás csak részben alkalmas a poratkák számának csökkentésére, ugyanis hiába takarítunk ki, ha a következő nap ismét több tízezer poratka jut be lakásunkba a ruhánkon keresztül. Az ultrahangos készülékek és azok hullámai viszont zavarják a poratkákat a táplálkozásban és szaporodásban, így az egyedszám drasztikusan csökkenhet és a több tízmilliós poratka szaporulat néhány hét alatt hosszú távon is eltűnhet. A porallergia kezelésére jelenleg azonban nincs egyértelmű, tudományosan elfogadott megoldás, kezelési módszer, ezért nem lehet teljesen kigyógyulni belőle. A porallergiát tehát nem lehet megszüntetni, csak a megbetegedést okozó poratkák számát lehet drasztikusan lecsökkenteni. ", "site": "https://www.borsonline.hu/cimke/veszely"}
{"title": "Az ország nagy részén sűrű ködre figyelmeztetnek ", "body": "Az ország nagy részén tartós, sűrű ködre figyelmeztet az Országos Meteorológiai Szolgálat. \nAz MTI-hez csütörtökön eljuttatott veszélyjelzés szerint Budapesten, Pest, Baranya, Bács-Kiskun, Csongrád, Fejér, Heves, Jász-Nagykun-Szolnok, Nógrád, Somogy, Tolna, Veszprém és Zala megyében arra kell készülni, hogy a sűrű ködben csak pár száz méteres lehet a látástávolság. Azt írták: pénteken napközben a legtöbb helyen megszűnik a köd, de egyes magasabban fekvő dombvidéki, hegyvidéki területeken továbbra is korlátozott látási viszonyokra, sűrű ködre lehet számítani. Az előrejelzés szerint pénteken összességében csak kevés napsütés lesz, az is főként az ország középső harmadában. Estig érdemi csapadék nem lesz, de a ködös részeken szitálás, a keleti határvidéken pedig gyenge eső is előfordulhat. A legalacsonyabb hőmérséklet 3 és 8 fok között alakul. A legmagasabb hőmérséklet 10 és 17 fok között lesz.   ", "site": "https://www.borsonline.hu/cimke/veszely"}
{"title": "Közösségi médiától féltik Schobert Larát ", "body": "Dr. Zacher Gábor addiktológus szerint vissza kellene fogni Schobert Lara közösségi oldalakon való szereplését és lájkvadászatát. \nA hazánkban a tinik között kiemelkedően népszerű, musical.ly nevű zenés alkalmazás és az ott futó „tátikázók” akár súlyosan sérülhetnek a hazánkban is egyre terjedő közösségimédia-függőség miatt véli dr. Zacher Gábor. – Nagyon édesek ezek a tátogó gyerekek a musical.ly-n, vannak közöttük nagyon ötletesek is,  jelentős részük azonban a felejthető kategóriába tartozik. Alapvetően károsnak tartom azt is, hogy Schobert Norbiék a tinédzser lányukat minden közösségi felületen futtatják, hiszen így a lány egész fiatalon beleszokik abba, hogy ő sikeres, ám elég, ha csak egyszer kap egy nagy pofont. Ha pedig nem kapja meg a kellő pozitív visszajelzést, akkor szoronghat, depresszióssá válhat és elmagányosodhat. Szerintem vissza kellene fogni a lány közösségi médiás jelenlétét, és még az sem biztos, hogy egyáltalán odavaló az a kislány – magyarázta az addiktológus a VOLT Fesztiválon tartott előadása után a Borsnak. Zacher szerint a közösségi média iránti függőség felkészületlenül érte Magyarországot, és érdemi kezeléséhez szakemberekre lenne szükség. – A legutóbbi felmérés alap­ján a szociálismédia-függőség az unión belül Magyarországra a legjellemzőbb. Ez egy velünk élő történet, amire oda kell figyelni, hiszen ez egy új függőség, és megint úgy zuhantunk ebbe bele, hogy egyáltalán nem voltunk rá felkészülve. Ugyanúgy, mint amikor a rendszerváltás után szakemberek hiányában rohamosan elkezdett növekedni a kábítószerfüggők száma is – érvelt Zacher. Schobert Norbit is szerettük volna megkérdezni, mi a véleménye Zacher gondolatairól, ám nem kívánt nyilatkozni. ", "site": "https://www.borsonline.hu/cimke/veszely"}
{"title": "Árvíz fenyegeti Toronyt a hódok miatt ", "body": "El kell kezdeni kilőni a hódokat a Vas megyei községben, mivel elkezdték gátakkal eltorlaszolni az Aranypatakot. Az egyik szennyvíztelep működését is megzavarták. \nMár az egyik Vas megyei szennyvíztelep működését veszélyeztették gátat építő hódok, amikből egyre több van a környéken. A hódok torlaszai megemelik a gátak mögött a vízszintet, így elöntés fenyeget olyan víz melletti területeket is, ahol amúgy nem kell árvíztől tartani. Résen vannak a községben  Emberi élőhelyek is veszélybe kerültek, mint a Vas megyei Torony községe is, ami jelenleg az 5–6 ezres hódállomány által legveszélyeztetettebb településnek számít. A polgármestertől, Kovács Györgytől megtudtuk: kaptak észleléseket, hogy hódok garázdálkodhatnak a környéken, az ügyet kiemelten kezelik. – A vadászaink a lakossággal egyetemben figyelik a hódokat, akik vélhetően többen vannak. Rengeteg ágat behúztak a helyi patakba, ahol kisebb torlaszokat építettek. Folyamatosan résen vagyunk, egy komolyabb áradás ugyanis gondot okozhat a településen, ha nem ellenőrizzük a hódok tevékenységét – véli a polgármester, aki szerint nem lehet félvállról venni a helyzetet a lakosság vé­delmének az érdekében. Muszáj gyéríteni  – Néha nincs más választásuk, mint gyéríteni az állományt, hiszen komoly mezőgazdasági és erdészeti károkat okozhatnak a hódok, emellett a gátaikkal elönthetik a lakott területeket is – hívta fel a Bors figyelmét Busa Tamás, a nyugat-dunántúli Vízügyi Igazgatóság műszaki igazgató-helyettese. – A hódok visszaszorításában az egyik lehetőség, hogy megzavarjuk az életterüket, elbontjuk a hódgátakat, viszont ők rövid idő alatt visszaépítik azokat. Természetesen ehhez is természethatósági engedély kell. A másik a befogás, de ez nagyon nehéz, mivel rendkívül óvatosak, ráadásul nincs is hova vinni őket. A legkeményebb beavatkozási módszer az állomány gyérítése, ami szintén engedélyköteles, de néha nincs más választás. A Vas megyei település szennyvíztelepének kifolyóján gátat épített egy hód, amellyel visszaduzzasztott, így a működésben probléma lépett el. Ilyenkor természetesen a vadásztársaság ejti el az állatot – mondja a szakember. 50 ezer forint darabja  A Fővárosi Állat- és Növénykert szóvivője, Hanga Zoltán szerint a hódok igencsak népes számban vannak jelen az országban. – A hód egy Magyarországon őshonos állat, igaz, hogy a XIX. század második felére kipusztult. Egyrészt a vadászat, másrészt a folyami szabályozás miatt. Egészen az 1990-es évekig nem voltak megtalálhatóak, amikor is egyrészt spontán módon elkezdtek visszatérni az országba, másrészt megkezdődött a visszatelepítésük. Védett faj, az eszmei értékük 50 ezer forint. Van, aki örül nekik, van, aki pedig nagyon nem, hiszen valamilyen szinten kártékony a tevékenységük. A mi feladatunk mindössze annyi, hogy segítsük a sérült és elkóborolt egyedek visszajuttatását a természetbe – mondja a Borsnak Hanga Zoltán.     ", "site": "https://www.borsonline.hu/cimke/veszely"}
{"title": "Reklámokkal figyelnek bennünket? ", "body": "Mindent tudnak rólunk a közösségi oldalak, és gátlástalanul fel is használják a begyűjtött információkat. Tonnaszám öntik ránk azokat a reklámokat, amikről azt hiszik, érdekelhetnek minket. De van kiút a csapdából? \nGigantikus bírságot kapott a minap a Google, miután inkább jól elbánt az internetezők adataival, mintsem hogy jól bánt volna velük. Az internetes kereső 50 millió eurós – átszámítva 16,5 milliárd forintos – büntetést ka­pott, amiért túlságosan személyre szabta a szolgáltatásokat a mobilkészülékeken. Adatok alatt ugyan­is a világhálón már korántsem a születési évet vagy a végzettséget értjük, hanem a személyes érdeklődést, amit kereséseinkkel, tevékenységünkkel mi magunk árulunk el. Ezzel azon­ban a nagy cégek visszaélnek. A francia adatvédelmi hatósághoz benyújtott csoportos pa­naszra most a bíróság kimondta: nem elég, hogy a felhasználók előzetesen hozzájárultak ahhoz, hogy irányított reklámokat kapjanak, erről ugyanis külön tájékoztatni kellett volna őket. Buborékba kerülünk A magunk által megadott információk alapján raknak be minket egy hatalmas, virtuális buborékba. Onnantól kezdve szinte csak olyan hirdetéseket láthatunk, ami az általunk kedvelt dolgokkal kapcsolatos, mintha más tudásra nem lenne szükségünk. Például, ha a Facebookon nem ad­juk meg kapcsolati státuszunkat, a közösségi oldal onnantól szabad kezet kap arra, hogy társkeresős hirdetésekkel bombázzon. A hatalmas bírság ellenére pedig szinte egyáltalán nem érzékelhető, hogy kevesebb reklám érkezik akár a Facebookon vagy a Google-ön keresztül. Ugyanakkor a szakértő úgy látja, amióta tavaly májusban érvénybe lépett az új adatvédelmi törvény (GDPR), már kevesebb a le­hetőség egyértelmű tájékoztatás híján a felhasználókat „megvezetni”. – Mivel a szabályozás egységes, ha más or­szágban döntést hoznak, azt itt is be kell tartani. Trenddé is válhatnak az ilyen jellegű bírságok, és ezzel párhuzamosan pozitív fordulat várható. Vagy csak még fifikásabban kell áthágniuk a szabályokat a hirdető cé­geknek – mondta a Borsnak Jambrik Gergely, adatvédelemmel és szellemi tulajdonnal foglalkozó ügyvéd, aki szerint még önállóan is van értelme jogi lépéseket tenni. Ezért van ingyen Sokakban az is felmerül, hogy az asztalon heverő telefon mikrofonja akkor sem pihen, ha az ember a készülékhez nem is nyúl. Ez rettentően hajmeresztő – megtörtént eset! –, amikor az ember tudja, hogy csak egyvalakivel beszélt adott témáról, de másnap már arról kap hirdetéseket. A bivalykolbász túlságosan konkrét téma ah­hoz, hogy sokkoló legyen, amikor a különböző oldalakon, érthetetlen mó­don, felbukkannak a reklámjai. Va­lóban így hallgatnak le bennünket? – Ezek egyelőre nem bizonyított feltevések. Bár va­lóban kérnek – és tőlünk kapnak – hozzáférést a mikrofonhoz egyes programok vagy oldalak, de eddig minden nagy cég tagadta az ilyen jellegű vádakat – szögezte le lapunknak az Online Marketing Akadémia jogi szakértője, Gombos Zsolt, ugyanakkor figyelmeztet: amikor azt gondoljuk, hogy valóban in­gyen használjuk ezeket a felületeket, súlyosat tévedünk. – Az ingyenesség mögött az van, hogy önként adtuk oda az adatainkat. Ha ezt nem szeretnénk, egyszerűen ne használjuk az adott programot vagy oldalt. Ha nincs más választás, töröljük rendszeresen az úgynevezett sütiket és a böngészési előzményeket – tanácsolta a szakértő. Lehetetlen eltűnni Egy friss tanulmány szerint a kü­lönböző közösségi oldalaknak már az sem akadály, ha letöröljük magunkat onnan. A korábbi tagokról ugyanis nyolc egykori ismerősük megfigyelése által juthatnak később is információ­hoz. A Vermonti Egyetem kutatása szerint a gépi tanulási algoritmusok képesek lehetnek akár 64 százalékos pontossággal kikövetkeztetni, mi lesz a következő szó, amit a felhasználó leír. Abból indultak ki, hogy a vizsgált tag és a vele leggyakrabban kapcsolatba lépők korábban mi mindent tettek közzé. Riasztó, de a tanulmányt jegyzők szerint ezek alapján nincs hová bújnunk a netes megfigyelés elől. ", "site": "https://www.borsonline.hu/cimke/veszely"}
{"title": "Napi két pohár bor is veszélyes ", "body": "\nÖn is minden este megiszik pár deci alkoholt, hogy jól záruljon le a nap? A szakértők szerint ez is ugyanolyan rossz hatással van a szervezetünkre, mint az alkoholizmus, ugyanis két pohár bortól vagy sörtől is nagy mentális visszaesésen mennek keresztül az embe­rek. Ez azt jelenti, hogy már ennyi ital elég ahhoz, hogy nehezebben értelmezzünk dolgokat, a nők viszont ennél sokkal rosszabb helyzetben vannak. Sokkal nagyobb eséllyel alakulhat ki mellrák azoknál a nőknél, akik naponta két pohár bort ittak meg. A hozzáértők szerint sokkal jobb, ha csak bizonyos alkalmakkor nyúlunk alkoholhoz, ugyanis ez a fajta alkoholizálás kevésbé árt a szervezetünknek. ", "site": "https://www.borsonline.hu/cimke/veszely"}
{"title": "Ez a turista mit sem sejtve vette kézbe a világ legveszélyesebb lényét – videó ", "body": "\nAusztráliával kapcsolatban sokaknak megvan az az elképzelése, hogy ott szinte minden meg tudja és meg is fogja ölni az embert. Ez nyilvánvalóan túlzás, hiszen hiába lakják a távoli kontinenst bizarrabbnál bizarrabb lények, egészen nyugodtan ki lehet menni a szabadba, vagy úszni egyet anélkül, hogy halálos fenyegetés várna bárkire. Akadnak azonban olyan aprócska, már-már cuki állatok Ausztráliában, melyeket semmilyen körülmények között nem tanácsos még megközelíteni sem, nemhogy megérinteni őket. Az említett állatok egyik ékes példája a kékgyűrűs polip, ami elsősorban a testén található csodálatos, élénk kék színű, kör alakú mintázatáról ismert, másodsorban viszont arról, hogy elegendő mérget hordoz kicsike testében ahhoz, hogy huszonhat felnőtt embert percek alatt megöljön. A kékgyűrűs polip támadásáról azt lehet tudni, hogy termete miatt a harapása általában fájdalommentes, ám amint a méreg bejut a szervezetbe, az áldozat teste megbénul, majd egy úgynevezett légzésdepresszió áll be, végül teljesen leáll a légzés. A legbizarrabb pedig, hogy miközben az áldozat haldoklik, végig tudatánál van. Érdemes megjegyezni még azt is, hogy napjainkban nem ismert semmiféle ellenszer a kékgyűrűs polip mérgére. Nemrég felkerült a Redditre egy videó, amelyben egy turista tenyerén vonaglik egy kis kékgyűrűs polip, majd a tenyér tulajdonosa úgy dönt, szabadjára engedi csápos barátját. Azt nem tudni, hogy a felvétel készítője tudatában volt-e a babusgatott faj kilétéről, ám az utolsó másodpercekben látható sietős búcsú talán arról árulkodhat, hogy a tenyér gazdája valójában jól ismeri a polipot, és csak egy vagány videót akart készíteni. ", "site": "https://www.borsonline.hu/cimke/veszely"}
{"title": "Vadcsapda sebezte meg a fiatal lányt és kutyáját ", "body": "Csúnyán megsérült egy, a kutyája életét megmenteni igyekvő lány keze, miközben el akarta távolítani az ebet rabul ejtő vadcsapdát. A vadászkamara szerint azonban a csapda kihelyezése jogszerű és szükséges is. \n„Senkinek nem kívánom azt az érzést, amikor az isten háta mögött kétségbeesetten próbálja szétfeszíteni kutyája fejéről, lábáról az összecsapódott ölő csapdát, majd tehetetlenül nézi, amíg verődik, pánikol, sír és szenved a kedvence” – írta a Faceboo­kon egy fiatal nő, miután egy úgynevezett hattyúnyakcsapda kis híján végzett a kutyájával, Gyömbérrel. Mivel a gazda önmagát sem kímélte, hogy az állat megmeneküljön, ő is csúnya sérüléseket szenvedett a kezén. A tűzoltóknak és az állatorvosuknak hála a sokkos állapotban lévő kutya megúszta egy infúzióval. A csapdát felállító vadőr egyébként folyamatosan érdeklődött Gyömbér és gazdája állapotáról.  Az eset a Csongrád megyei Gyálaréten, a töltésnél történt. Az önfeláldozó kutyatulajdonos arra szerette volna felhívni a környékbeliek figyelmét, hogy az erdő és a töltés be van csapdázva, a hozzászólók többsége mégis ne­kiesett. Nem kellett volna póráz nélkül sétáltatnia Gyömbért, és akkor nem történt volna baj – írták. Mások rögtön az önkéntes hóhér szerepébe bújtak, mert szerintük ez a csapda nem csak életveszélyes, hanem törvénytelen is.  A Bors szerette volna tisztázni a kérdést, ezért az Országos Magyar Vadászkamarához fordultunk. – Ha vadászterületen sétáltatjuk a kutyánkat, figyelembe kell venni, hogy az nemcsak a miénk, hanem állatok, növények élettere is egyben – kezdte a Borsnak Bajdik Péter, az Országos Magyar Vadászkamara főtitkára. – Mivel kiszámíthatatlan, mi lesz a vége, póráz nélkül felelőtlenség sétáltatni kedvencünket. Aki egyébként a vadászterületen póráz nélkül elengedi kutyáját, szabálysértést követ el. Ételcsalival működik a hattyúnyak A hattyúnyak csapda Magyarországon nem illegális, de használata nagy szakértelmet és körültekintést igényel. A hattyúnyak csapda működési elve szerint a közepére helyezett csali felfelé való húzásakor lép működésbe. Az ottani vadásztársaság és a csapdát kihelyező személy abszolút gondossággal, körültekintéssel járt el. A vadászati törvény kimondja, hogy csapdázási tevékenységet lehet folytatni. A szóban forgó csapda nem tiltott, hanem legális eszköz – mondja a főtitkár, aki hozzátette: a jogszabály egyébként nem írja elő, hogy a „csapdaveszélyt” ki kell táblázni, de a szóban forgó töltésen ez minden fel- és lejárón fel volt tüntetve. – A csapda tíz centi mélységben elásva, szakszerűen volt telepítve, 50 méterre a legközelebbi úttól. Bajdik Péter szerint a gyálarétihez hasonló incidens mindenkinek rossz, elsősorban a kutyának és gazdájának, de a vadászoknak is, hiszen senki sem akar kutyát fogni. Egy szerencsétlen balesetről van szó, amely kellő körültekintéssel elkerülhető. Csapdázni egyébként állat- és humán egészségügyi szempontok miatt a rókaállomány gyérítése miatt szükséges. Pont a kutyákra jelentenek komoly veszélyt a rókák a ve­szettség fenntartása okán. ", "site": "https://www.borsonline.hu/cimke/veszely"}
{"title": "Havi 65 forintért elkerülhető a lakástűz ", "body": "Mindig azt hisszük, velünk nem történhet meg, ezért ha megvan a baj, csak fogjuk a fejünket. A Bors a katasztrófavédelem segítségével ad tanácsokat a lakástüzek megelőzésére. \nA napokban kezdett el terjedni az interneten, hogy amerikai tűzoltók azt tanácsolják:  mindenki csukott ajtónál aludjon , mert a tűz így lassabban terjed, hiszen kevesebb oxigént kap. A katasztrófavédelem szerint ez csak odáig igaz, hogy a tűz lassabban terjed, ám csukott ajtónál később is észleljük. Vagyis minél ké­sőbb vesszük észre, annál később tudjuk hívni a tűzoltókat, annál nagyobb a tűz és a kár. Ráadásul menekülési esélyeink is csökkennek.  Dupla akkora veszély  Évente 6­-7000 lakástűzhöz riasztják a tűzoltókat, naponta átlagosan tizenötször. Ez a szám télen a duplájára emelkedik. Ennek egyszerű oka van: többet vagyunk otthon, így több elektromos eszközt használunk. Többet főzünk, hosszabb ideig világítunk, fűteni kell, és szabadidős tevékenységeink nagy részét is otthon töltjük. Ezek pedig mind-mind hozzájárulnak a lakástüzek kialakulásához. A legtöbb lakástűz egy-két négyzetméteren pusztít, de télen napi átlagban 2-3 otthon válik lakhatatlanná a pusztító lángok miatt, holott ezek a tüzek könnyen megelőzhetőek. Riasztó számok  Két hónap sem telt még el az idei évből, de már 1100 lakástűz volt hazánkban. A legutóbbi, február 13-i statisztika szerint 81-en szenvedtek füstmérgezést és 32 ember vesztette életét emiatt. Ezek a számok riasztóak, de még kétségbeejtőbb, hogy meghaladják a korábbi évek statisztikáit. A lakástüzek kialakulása kilencvenkilenc százalékban emberi tevékenységre vezethető vissza. Sípolva jelez  Ha beszerzünk legalább egy füstérzékelőt, akkor mindegy, hogy nyitva vagy csukva van a hálónk ajtaja alvás közben. A szerkezet a tűz kialakulása elején jelez, így már azonnal el tudjuk oltani. Egy jó minőségű füstérzékelő, amelynek a szavatossági ideje tíz év, nyolc­ezer forintba kerül. Ez azt jelenti, hogy havi 65 forint az ára annak, hogy a tűz keletkezésére még időben felhívja a figyelmünket egy 85 decibellel sípoló kis gép. Erre még csukott ajtó mellett is felébred a család. ", "site": "https://www.borsonline.hu/cimke/veszely"}
{"title": "Ez lesz a vége, ha valaki egy befagyott folyón vagánykodik a kocsijával - videó ", "body": "\nAlighanem egy életre megtanulta egy háromtagú kínai család, hogy nem jó ötlet egy befagyott folyón száguldozni. Wujiaqu-nál történt meg ugyanis, hogy a família úgy gondolta, driftelnek egyet a jégen - az azonban beszakadt alattuk. A fedélzeti kamera rögzítette a pillanatot, amikor a jármű elkezdett süllyedni, a család pedig rájött: itt bizony már az életük forog veszélyben. Szerencsére még azelőtt el tudták hagyni a kocsit, hogy az végleg a jeges vízbe merült volna - a járművet azonban már nem tudták kihúzni, még segítséggel sem. ", "site": "https://www.borsonline.hu/cimke/veszely"}
{"title": "Plüssmacik mindenütt: a bölcsőde előtt gázolták halálra a 3 éves ikerpárt édesanyjukkal ", "body": "  Három napon át küzdöttek az orvosok a kislány életéért.   Sem a kislányok, sem a négygyerekes anyuka nem élte túl. \nA volán mögé  csak és kizárólag akkor ülhetünk be, ha úgy érezzük, hogy nem jelentünk veszélyt a vezetéssel sem magunk, sem mások számára. Autót vezetni nagyon nagy felelősség, és ezzel sajnos sokan nincsenek tisztában.  Egy család élete rettenetes  tragédiába fulladt , és ezekből a sebekből soha nem is fognak felépülni teljesen. Megrázó történet következik.  Nem élték túl a kicsik a balesetet / Fotó: Pexels (illusztráció) A kis  Mariah  és  Mackenzie Hughes  mindössze háromévesek voltak. Ennyi jutott nekik az életből, amelyet olyannyira szerettek, és amit olyan nagy élvezettel, vidámsággal és szeretettel éltek.  A kis ikerlányok rajongtak a játékokért és a családjukért, és sülve-főve együtt voltak. A dél-karolinai Rock Hill városának bölcsődéjébe és gyermekfejlesztő központjába jártak, és a közösség azóta szereti őket, hogy először betipegtek az épületbe. Sajnos azonban  rettenetes tragédia történt .  A 30 éves, négygyermekes édesanyjuk,  Tionese Hughes  ment értük a bölcsibe. Az autót - szokása szerint - az épület előtt parkoltatta. Amikor kijöttek a kislányokkal, a kicsiket beültette hátra, megkötötte az övüket, majd a volán mögé ült. Ekkor azonban a kanyarból kifordult egy másik autó, és hátulról teljes erővel a családos autóba csapódott.  Az ütközés következtében  a vétkes sofőr, a 39 éves  Kristen Agard  is elhunyt, akinek egyébként nem ez volt az első balesete.  'Bundle of joy' twins, 3, and mum killed in horror crash after leaving nursery  https://t.co/turz4nPrws — Ügynökös Mulder (@mulder_efbiaj)  March 28, 2024   A helyiek megdöbbentek, és hangsúlyozták, hogy szélesebb utakra lenne szükség. Mindenkinek nagyon fognak hiányozni a kislányok, és azóta is folyamatos megemlékezéseket tartanak a bölcsőde előtt - írja a  Mirror .    ", "site": "https://www.borsonline.hu/cimke/veszely"}
{"title": "Ilyen, amikor tényleg leszakad az ég ", "body": "\nHa nem hagyta nyugodni a kérdés korábban, hogy milyen lehet, amikor valóban leszakad a plafon, akkor most végre eljött az Ön ideje. Nem gondoljuk, hogy így van, mégis elég gyakran mondogatjuk, hogy többek közt azért sem érdemes túl nagyot mondani, mert akkor ránk szakadhat a plafon. Mivel hang nem jár a videóhoz, nem tudjuk megerősíteni, hogy itt is az utóbbiról van-e szó, de az biztos, hogy a felvételen szereplő fickó egy rohadt nagy mázlista, aki néhány centinek köszönheti az életét. ", "site": "https://www.borsonline.hu/cimke/veszely"}
{"title": "Veszélyben a ritka fehér feketerigó ", "body": "\nKülönleges, fehér feketerigó jelent meg a Duna–Dráva Nemzeti Park területén. A Hófehérkének elnevezett hím madárnak kizárólag a feje fekete. Laczik Dénes, a park munkatársa szerint azonban komoly veszélyben van a ritka példány. – A természet kegyetlen a génhibás állatokkal, legtöbbször kiszelektálja az ilyen egyedeket – kezdi a szakember. – Hófehérkének sincs sok esélye, ugyanis fehér színe miatt nem tud hatékonyan elrejtőzni a ragadozó madarak elől. Megfigyeltük, hogy próbál a fák által sűrűbben benőtt részeken élni, de például amikor kimerészkedett, még a cinkék is megtámadták. Nem mellékesen, Hófehérkét egy ideje nem látjuk, félő, hogy valamilyen ragadozó madár megtámadta. Reméljük, nem esett baja. Albínó őz a Bakonyban Nem is olyan rég egy albínó őzt kaptak lencsevégre Szentgál közelében, a Bakonyban. Ezeknek az állatoknak az immunrendszerük is gyengébb, így sokszor nem élik meg az ivar­érett kort.   ", "site": "https://www.borsonline.hu/cimke/veszely"}
{"title": "Egy anyuka előtt maszturbált egy győri játszótéren a szatír ", "body": "\nA nyilvánosság segítségét kérte péntek délután néhány győri szülő egy szatír felkutatásában – írja a  gyor.offmedia.hu . Kismegyer és Szabadhegy határán ugyanis egy 25 év körüli férfire lettek figyelmesek, aki egy szántóföldes részen, nem messze a lakóházaktól egy játszótér közelében tűnt fel. A szürke-fekete, vízszintes csíkos pulóvert viselő, rövid barna hajú szatír egy kerékpáron követte a bejelentést tevő nőt, megelőzte majd a szántóföldnél bevárta. Ezt követően leszállt a kerékpárról, letolta a nadrágját és önkielégítést végzett, kifejezetten azzal a szándékkal, hogy felhívja magára a figyelmet. Bár nagy postástáskát hordott kerékpárján, más jel nem utalt arra, hogy postás lenne. Elképzelhető, hogy a közeli házakhoz vitt ki valamilyen szóróanyagot. A helyiektől fokozott figyelmet kértek, a történtekről a rendőrséget is tájékoztatták. ", "site": "https://www.borsonline.hu/cimke/veszely"}
{"title": "Van egy hely a világon, ahol eső után nem érdemes vonatra várni ", "body": "\nIndiában örökítették meg, mit okoz egy vonat, ha 100 km/h-val száguld át egy olyan állomáson, ahol a vízben állnak a sínek  - írja a Daily Mail. Kedden és szerdán közel 30 centi eső hullott a környéken, így a nallasoparai állomáson várakozó 12 ember mindegyikét beterítette vízzel a vonat, amely csak áthaladt az állomáson.   Nem elég, hogy gyakorlatilag beterítette vízzel az embereket, de nagyon balesetveszélyes is volt, hiszen egy a vonat által létrehozott vízoszlop, képes lett volna lesodorni a peronról embereket. A vonattársaság szerint a szerelvényeknek nem szabad 48 km/h-nál többel egy állomáson áthaladniuk. De kiemelték, ahogy a felvételen is látszik, nem volt életveszélyben senki.     ", "site": "https://www.borsonline.hu/cimke/veszely"}
{"title": "Íme a legolcsóbb afrodiziákum, amely a konyhájának alaptartozéka ", "body": "\nAz elmúlt években a só is feliratkozott azoknak az élelmiszereknek a listájára, amiket jobb elkerülni az egészségünk érdekében, de nem mindegy melyik típusáról van szó, hiszen az emberi szervezetet legnagyobb részben alkotó víz mellett az ásványi sóknak is fontos szerepük van. Különféle elméletek léteznek a só típusairól, de az biztos, amikor az általunk ismert só kerül szóba, akkor Nátrium-kloridról beszélünk. A legelterjettebb, amit mi asztali sónak hívunk, az a sóbányákból származó alapanyag feldolgozásával jön létre, megtisztítják a szennyeződésektől, finomítják, a folyamatok során viszont elveszíti az egyéb ásványi anyag tartalmát, így végül összesen néhány elem keverékét alkotja. Ezzel szemben a tengeri só ásványianyag-tartalma nem tűnik el a víz lepárlása során, így közel 80 féle elem alkotja. Ezek táplálják a szervezetet, ha törekszünk az egyensúlyra és mértékletességre, az adalékanyagok nélküli só tehát számos jótékony hatással rendelkezik, írja a Small Footprint Family. Mire jó a só? 1.  A szívritmuszavar egyik legjobb természetes ellenszere, stabilizálja a szabálytalan szívverést, ahogy a tévhitekkel ellentétben a vérnyomás kiegyensúlyozásában is jelentős szerepe van. A mértékletesség a kulcs. 2.  A savtúlsúly megakadályozásában is hatékony, használatával elkerülhető, hogy lecsökkenjen a vér oxigénszintje. Védi a sejteket, különösen az agysejteket. 3.  Kiegyenlíti a vércukorszintet, csökkenti az inzulinszükségletet. 4.  Elengedhetetlen az élelmiszerek feldolgozáshoz, segít a tápanyagok bélrendszeren belüli felszívódásban, kiegyenlíti a gyomor pH-szintjét.  5.  Nagy segítséget nyújt az asztmásoknak, de a cisztás fibrózis kezelésében is kulcsszerepe van. (A CF-ben a verejtékezés során igen nagy mennyiségű sót veszíthet a szervezet, mivel az izzadságmirigyek túl sok sót (nátrium-kloridot) választanak ki. Izzadáskor emiatt fokozottan ügyelni kell a só pótlására.) 6.  A só erős természetes antihisztamin. Ezek az allergiás reakciókért felelős molekulák egyikének, a hisztaminnak a felszabadulását, illetve receptorához való kötődését gátolják, így akadályozva meg az allergiás reakció kialakulását vagy súlyosbodását. 7.  A só magnézium tartalma segít megelőzni a fájdalmas izomgörcsök kialakulását. 8.  Kevesen tudják, de a túlzott nyáltermelés megakadályozásáért is felelős. 9.  Fontos az izomzat és az erőnlét fenntartásához. 10.  A csontritkulás ellen is hatásos, a szilárd vázunk egyik elengedhetetlen eleme. 11.  A hormonháztartás egyensúlyában is jelentős szereppel bír, támogatja a pajzsmirigy normális működését. 12.  Természetes altató, az alvászavaroknál sikeresen alkalmazható. 13.  Sportolás előtt egy kevés só fogyasztása megnöveli a tüdő kapacitását és meggátolja a túlzott izzadást. 14.  A szexualitásunkban is jut szerep a sónak, a libidónk megőrzésében. 15.  Az idegsejtek közötti összeköttetésben fontos funkciója van, ahogy az információk feldolgozásában is.  ", "site": "https://www.borsonline.hu/cimke/veszely"}
{"title": "Miért nem jó ötlet otthon a tűzijáték? - 10000. rész ", "body": "\nEgy fiatal brit édesanya tette közzé azt a videót, amelyből ismét kiderült, elég veszélyes dolog a tűzijáték - írja a Mirror. A nő azért tette közszemlére a felvételt, hátha valakinek elveszi a kedvét az ilyen mókától. Ők például soha többet nem  fognak otthon pirotechnikai eszközökkel szórakozni. Maisie Roe még csak most lesz 5 éves és ennek ellenére a hátsó kertben tartott tűzijátékot sosem fogja elfelejteni. Ugyanis az egyik tűzijáték nem felfelé indult el, hanem egyenesen az akkor 4 éves kislány felé, és a nyakán robbant fel. A devoni édesanya szerint borzasztó sérülései lettek a kislányának. A nyakán konkrétan bőrátültetésre szorult, a szöveteket a lábáról vettek. A műtét jól is került, és minden nappal egyre jobban lett a kislány, de fizikailag mindig magán fogja hordani annak az éjszakának a nyomait. ", "site": "https://www.borsonline.hu/cimke/veszely"}
{"title": "Fehér ez a feketerigó ", "body": "\nÚjabb fehér feketerigó bukkant fel a Duna–Dráva Nemzeti Park területén. Ezúttal egy szinte teljesen hófehér példányt kapott lencsevégre Pallos-Rózsa Anita, a park munkatársa. Egy különleges festékhiányos madarat már láttak alig egy hónapja az igazgatóság parkolójában, a Hófehérkének keresztelt hím rigónak kizárólag a feje volt fekete, és már egy társa is van, amelyről egyelőre nem sokat tudnak. – A természet kegyetlen a génhibás állatokkal, legtöbbször kiszelektálja az ilyen egyedeket. Fehér színük miatt nem tudnak hatékonyan elrejtőzni a ragadozó madarak elől. Megfigyeltük, hogyan próbál a sű­rűbben benőtt, fás részeken élni, de ahogy kimerészkedik, a cinkék megtámadják – mondta korábban a Borsnak Laczik Dénes, a park munkatársa. Az albínó madarak furcsa színezete, feltűnő tollazata a fajtársakat is zavarta, Hófehérkét is többször megkergették. Mivel a festékhiányos madár első látásra nem emlékeztet a rigóra, csak jellegzetes „rigós” mozgásáról tudják azonosítani. ", "site": "https://www.borsonline.hu/cimke/veszely"}
{"title": "Kihalástól féltik a magyar baglyokat ", "body": "\nKomoly veszély fenyeget hét őshonos bagolyfajt hazánkban. Ennek legfőbb oka, hogy az éjszaka aktív ragadozók élettere folyamatosan szűkül, egyre kevesebb helyet találnak, amely alkalmas számukra fészkelőhely kialakítására. A kuvik, a gyöngybagoly és a füleskuvik helyzete kelti a legnagyobb aggodalmat. A Magyar Madártani Egyesület a fajok megmentése érdekében szivar alakú odúkat telepítenek több területre, mezőségi épületekre. Azt kérik a természetbarátoktól, tegyenek ők is ugyanígy, legalább kétszáz odút helyezzenek ki, de ennél jóval többre lenne szükség. Gyöngybagoly-populáció: 800-1000 pár A nagyobb épületek padlásait és a templomok tetőtereit lezárják az üzemeltetők, így ezekre a helyekre sem költözhetnek. Velük a madárvédők próbálnak egyezségre jutni, és közösen fészkelőhelyeket kialakítani. Kuvikpopuláció: 1500-2500 pár A mezőgazdaság átalakulása és a hagyományos tanyák eltűnése miatt vannak bajban. ", "site": "https://www.borsonline.hu/cimke/veszely"}
{"title": "Állati vizeletet is tartalmazhatnak a hamis parfümök ", "body": "Az egészséget is veszélyeztethetik a hamisított illatszerek. \nAz elmúlt két és fél évben 112 ezer üveg illegálisan árusított, jórészt hamisított parfümöt foglalt le a Nemzeti Adó- és Vámhivatal (NAV), ezek együttes értéke meghaladta a 800 millió forintot. A rendszerint a Távol-Keletről érkezett utánzatok a vásárlók egészségét is veszélyeztethetik: káros vegyi anyagokat, de akár állati vizeletet is tartalmazhatnak - írta keddi lapszámában a Magyar Idők. Az adóhatóság tapasztalata szerint az illatszerek hamisítása egyre népszerűbb illegális foglalatosság, a hamisítványokat ugyanis minimális befektetéssel lehet előállítani, az elérhető haszon ellenben hatalmas lehet. Az illegálisan árusított parfümök alacsony ára azonban mindenkor figyelmeztető. A hamis parfümök használata veszélyt jelenthet az egészségre, hiszen nem tudható, hogy az ilyen termékek milyen összetevőkből készültek. Egyes vizsgálatok szerint jobb esetben némi illatanyaggal ellátott víz lötyög az üvegcsékben, rosszabb esetben viszont állati eredetű vizeletet vagy káros hatású vegyi anyagokat is tartalmazhat a fiola - hívta fel a figyelmet a NAV a lapnak adott válaszaiban. A NAV közterületeken, piacokon, üzletekben és a közutakon is rendszeresen keresi a hamis árut, de a határátkelőhelyeket sem kerüli el a hatóság figyelme. A lefoglalt hamis illatszereket megsemmisítik: bezúzzák, összetörik vagy elégetik a különböző hulladékfeldolgozó telephelyeken. Ha azonban a lefoglalt parfüm eredeti, a lefoglalást a NAV megszünteti és kiadja a terméket a jogos tulajdonosnak. Amennyiben a jogosult nem jelentkezik, az eredeti parfümöt az adóhivatal elektronikus árverési felületén értékesítik - olvasható a Magyar Időkben. ", "site": "https://www.borsonline.hu/cimke/veszely"}
{"title": "Beteggé tehet a porszívózás ", "body": "\nÉszrevétlenül károsíthatjuk a saját egészségünket a biztonságosnak vélt birodalmunkban, odahaza. Szerencsére némi odafigyeléssel védekezhetünk a veszélyforrásokkal szemben – a Reader’s Digest tippjeiből szemezgettünk. Porszívó.  A tisztítóberen­dezéseknél nemcsak a teljesítményt és a fogyasztást érdemes figyelni, de a levegőbe visszajutó por szerinti osztályozást is. A felkavart por pollenekkel, illetve egészen apró, mérgező hatású ré­szecskékkel szennyezheti a szoba levegőjét. Ágynemű.  Ekcémával és aller­giával is büntethet a poratkák ürüléke, ezért ajánlott hetente hatvan Celsius-fokon kimosni a lepedőket és a huzatokat. Légkondicionáló.  Gombák és baktériumok kerülhetnek a klímaberendezés vizébe, s onnan – működés közben – a légáramlatba, így veszélyeztetve a helyiségben tartózkodók egészségét. Nem véletlen, hogy a legtöbb gyártó rendszeres karbantartáshoz köti a garanciát, s ezen nem érdemes spórolni. Penész.  Nem csak esztétikai szempontból aggasztó a penészfolt, de légúti megbetegedéseket, szélsőséges esetben asztmát is okozhat. Penészölőkkel ajánlott kezelni. Hűtőszekrény.  Havonta egyszer érdemes alaposan átmosni, fertőtleníteni a hűtőszekrényt, mert veszélyes mikroorganizmusok telepedhetnek meg benne. A szalmonella vagy az e.coli baktérium pedig gyomorrontást vagy akár veseelégtelenséget is okozhat. ", "site": "https://www.borsonline.hu/cimke/veszely"}
{"title": "Veszélyes a nyakkendő ", "body": "\nBár sok nő gondolja úgy, szexi, ha egy férfin nyakkendő van, azért nem veszélytelen annak viselése. Egy friss tanulmány szerint könnyen elszoríthatja az ereket, és az agy vérellátása is csökkenhet.  A Kieli Christian-Albrechts Egyetem munkatársa kollégáival 30 német férfinél végeztetett MRI vizsgálatot és kiderült, 15 résztvevő agyműködése jelentősen visszaesett a helytelen nyakkendőviselés miatt. Náluk a véráramlás 7,5 százalékkal csökkent. Mondjuk őket kifejezettén megkérték arra, hogy szorosra húzzák meg a ruhadarabot. Bár a vérellátás csökkenése nem okoz tüneteket, így is hatással lehet a gondolkodásra. ", "site": "https://www.borsonline.hu/cimke/veszely"}
{"title": "Halálos lehet a hirtelen edzés ", "body": "\nAutóbalesethez hasonló károkat szenvedhetünk, ha felkészületlenül kezdünk el túl sokat edzeni. A tudósok arra figyelmeztetnek, hogy a vese súlyos károsodásához, és akár halálhoz is vezethet, ha túlterheljük a testünket. A probléma ott kezdődik, hogy a teljesen kezdők rögtön nagy változást szeretnének elérni, ezért mindent beleadnak az edzésbe, emiatt a test legnagyobb izmait olyan mértékben terhelik, hogy azok nem jutnak elég oxigénhez. Emiatt az izmok megduzzadnak, és olyan súlyos szakadások keletkezhetnek benne, ami károsodásokat okoz. Ilyenkor fehérje szabadul fel a testben, ami a vérbe kerülve eljut a vesékbe, ez pedig leállíthatja a szervet. Ha valaki edzés közben izomdagadást, hányingert érez, utána pedig a vizelete színe elváltozik és nagyon gyenge, akkor minél előbb forduljon orvoshoz, mivel sok esetben a felépülés csak megfelelő rehabilitációval lehetséges.  ", "site": "https://www.borsonline.hu/cimke/veszely"}
{"title": "Hatalmas aszteroida súrolja a Földet ", "body": "Nem véletlenül becézik városgyilkosnak. \nElképesztő veszélybe kerül a Föld ezekben a pillanatokban: egy óriásaszteroida száguld el mellettünk.  Csillagászati szempontból súrlódásnak lehet nevezni a találkozást, ugyanis csupán 70 ezer kilométerre halad el a bolygónk mellett a városgyilkosnak becézett égitest. A becenév nem véletlen: a 100 méter átmérőjű objektum akár egy kisebb várost is képes lenne eltüntetni a Föld színéről.  Mielőtt bárki lemondaná a tervezett nyaralását, óriási pánikra semmi ok, a csillagászok szerint esélytelen hogy ütközzünk az égitesttel. Az objektumot nemrég fedezték csak fel a tudósok, akik nem győzik hangsúlyozni, hogy a világűrben keringő, világméretű katasztrófát is előidézhető óriásaszteroidák több mint 90 százalékát felfedezték már, ám további eszközökre volna szükség a maradék felfedezésére, illetve a védelmi rendszer kialakítására. ", "site": "https://www.borsonline.hu/cimke/veszely"}
{"title": "Veszélybe került Nádai Anikó? Súlyos dologra figyelmeztették követői a kismamát ", "body": "Aggasztó részletre hívták fel a figyelmet Anikó követői. \nMeseszép fotót posztolt Instagram-oldalán  Nádai   Anikó . A  harmadik trimeszterben lévő  műsorvezető egy repcemezőn pózolt a kamerának, és mutatta meg  hatalmas terhespocakját . A kép alatti kommentszekcióban azonban az elismerő hozzászólások mellett furcsa dolog ütötte fel a fejét,  többen ugyanis súlyos dologra figyelmeztették Anikót. „Nem annyira kellene belemászkálni egy piretroiddal kezelt repcetáblába, nem egészséges.” „Nagyon szép felvétel! Csak óvatosan, mert a repcét méreganyaggal permetezik, ami emberre is káros lehet! Szép kismama vagy, Anikó!” – üzente a kismama két követője.                 View this post on Instagram                         A post shared by N Á D A I A N I K Ó (@nadai_aniko)   Az első kommentben emlegetett permet egy rovarölő hatású növényvédőszer, ami a növények felületén  fejti ki a hatását . A piretroid belélegezve, lenyelve ártalmas lehet az emberre, emellett allergiás reakciót is kiválthat. Követői tehát joggal aggódnak Anikó egészségéért, ám remélhetőleg a  kismama  csak néhány képkocka erejéig tartózkodott a repcemező közelében. ", "site": "https://www.borsonline.hu/cimke/veszely"}
{"title": "Tízezrek nézik, ahogy a voronyezsi felhőkarcolón rúdtáncol ez a lány ", "body": "\nA 27 éves Marina Korzhenevszkaja egy 50 méter magas házon  mutatott be néhány gyakorlatot, amit drónnal vettek.                View this post on Instagram                         A post shared by ÐÐ°ÑÐ¸Ð½Ð° ÐÐ¾ÑÐ¶ÐµÐ½ÐµÐ²ÑÐºÐ°Ñ (@mari_che_dancer)  on  Feb 14, 2019 at 7:14am PST A videó néhány nap alatt több mint 30 ezer kattintást hozott a lánynak, és a legolvasottabb lapok számoltak be róla.                View this post on Instagram                         A post shared by ÐÐ°ÑÐ¸Ð½Ð° ÐÐ¾ÑÐ¶ÐµÐ½ÐµÐ²ÑÐºÐ°Ñ (@mari_che_dancer)  on  Jan 8, 2019 at 6:18am PST Az Instagramját elnézve nem ez az első alkalom, hogy meghökkentő gyakorlatokat mutat be meghökkentő helyeken.                View this post on Instagram                         A post shared by ÐÐ°ÑÐ¸Ð½Ð° ÐÐ¾ÑÐ¶ÐµÐ½ÐµÐ²ÑÐºÐ°Ñ (@mari_che_dancer)  on  Sep 10, 2018 at 6:27am PDT Mivel kisgyerekes anyukáról van szó,  azért biztosak vagyunk benne, hogy tudja, mit csinál.                View this post on Instagram                         A post shared by ÐÐ°ÑÐ¸Ð½Ð° ÐÐ¾ÑÐ¶ÐµÐ½ÐµÐ²ÑÐºÐ°Ñ (@mari_che_dancer)  on  Jun 11, 2018 at 5:12am PDT ", "site": "https://www.borsonline.hu/cimke/veszely"}
{"title": "Brutális méretű jéghegy szakadhat le az Antarktiszról ", "body": "\nEgy Budapest területénél több mint háromszor nagyobb, 1709 négyzetkilométeres jéghegy szakadhat le az Antarktiszról hamarosan – jelentették be a NASA szakemberei. Az amerikai űrügynökség még 2016 októberében fedezett fel egy hatalmas repedést a Brunt-jégselfnél, ami keleti irányba indult meg. A Halloween-törésnek elnevezett repedés egy másikat keresztez, ami az elmúlt 35 évben stabil volt. Most viszont évente mintegy 4 kilométeres sebességgel terjeszkedik észak felé. Ha ez a két repedés összeér néhány héten belül, akkor valóban bekövetkezik a NASA jóslata. Szakértők szerint az, hogy egy jéghegy leszakad, tekinthető természetes folyamatnak, de nem az elmúlt évek tapasztalatai alapján. A kutatók arra figyelmeztetnek, hogy ennek az is lehet a hosszú távú következménye, hogy 2070-re mintegy 25 centivel megemelkedik a globális tengerszint. ", "site": "https://www.borsonline.hu/cimke/veszely"}
{"title": "Rettenetes, amit egy kislány gyomrában találtak az orvosai, minden gyereket fenyeget a veszély ", "body": "\nEgy most nyolcéves kínai kislány kétéves kora óta ette a haját. Édesanyja szerint idén év elején hagyott fel ronda szokásával, ám a gondok csak ezután kezdődtek. A lány, akit a kínai sajtó Feifeiként emleget, február elején elviselhetetlen gyomorfájásra és múlni nem akaró hányingerre panaszkodott. Szinte mindent kihányt, amit megevett, ezért édesanyja azonnal a közeli kórházba vitte. Az orvosok először valamilyen ételallergiára gyanakodtak, de minden tesztje negatív lett. Végül ultrahanggal vizsgálták meg a kislányt, és még az orvosok is rosszul lettek attól, amit a hasában találtak. Összesen másfél kilónyi összecsomósodott haj tömítette el a gyermek gyomrát. A hajköteg annyira nagy volt, hogy már kivülről is látható volt a lány hasán az elváltozás. – Ez a hajcsomó évek óta gyűlt a hasában. Sajnos a hajevés koránt sem ritka. A furcsa dolgok mániákus fogyasztása általában a  pica  nevű étkezési zavar egyik tünete – magyarázta a gyermek kezelőorvosa, Tang Shilong. Doctors treating girl, 8, with stomach pain find 3lb hairball in her stomach A young girl who spent years chewing at her locks has had a massive 1.5kg (3lb) ball of hair removed from her stomach. The eight-year-old, known as Feifei, had been eating her own hair since she was two years of age. She told her mother that she had stopped the habit at the beginning of 2019. Feifei édesanyja már régóta próbálta leszoktatni gyermekét káros szokásáról és mindig rászólt, ha látta, hogy rágja a haját. Azt azonban sosem gondolta volna, hogy ilyen méreteket ölthet a hajevés. Az orvosok Feifei esetére hivatkozva szeretnék felhívni minden szülő figyelmét, hogy fokozottan figyeljenek gyermekeikre, mert még ennél is súlyosabb következményei lehetnek a haj elfogyasztásának.  (via  Mirror ) ", "site": "https://www.borsonline.hu/cimke/veszely"}
{"title": "TOP7 - Ezek a világ legveszélyesebb országai ", "body": "<p>Számos olyan ország van, ahová kockázatos betennie a lábát az egyszerû turistáknak, mivel vagy polgárháború dúl a helyszínen vagy terroristaszervezetek uralják, amelyek a megfélemlítés és a haszonszerzés érdekében valósággal vadásznak a külföldiekre.</p> \n7. Líbia A terrortámadások elüldözték az egykor virágzó közel-keleti országból a turistákat. A közbiztonság megrendült: 2018. má­jusában egy bombatámadást követtek el a főváros választási irodájánál, amiben 13-an meghaltak. Az al-Kaida és az Iszlám Állam is aktív Líbiában, gyakran rabolnak el külföldi turistákat. * * * 6. Jemen Az Arab-félszigeten található ország csodás növény- és állatvilággal rendelkezik, amely miatt az UNESCO a világörökség részévé tette. A kétarcú Jemen azonban háborús övezet: tele van aknákkal, és rendszeresen légicsapások érik az amerikaiak részéről. A közbiztonság minimális, turistáknak egyáltalán nem ajánlott. * * * 5. Afganisztán A tálibok és az al-Kaida osztozik az országon. A helyiek pedig már meg sem lepődnek azon, ha bombarobbanások rázzák meg a környéküket. Állandóak a harcok, amióta az Egyesült Államok lerohanta Afganisztánt, miután az akkori terroristavezért, Oszama bin Ladent vádolták meg a 2001. szeptember 11-ei, New York-i merénylettel. * * * 4. Dél-Szudán Afrika legveszélyesebb országában polgárháború zajlik, gazdaság pedig nem létezik. 2008 óta közel hárommil­lióan menekültek el a harcok elől, féltve az életüket és a családjukat. Az Egyesült Nemzetek Szövetsége folyamatosan próbál beavatkozni, hogy csökkentse a humanitárius katasztrófa mértékét. * * * 3. Szomália A kelet-afrikai országról sokat elárul, hogy nincs kormánya. Iszlamista felkelők és emberrablók uralják, nem beszélve a mo­dernkori kalózokról. A szárazság és az éhínség is sújtja. A tengerparti terrorizmus virágzik, a part mellett elhaladó teherhajók egyáltalán nincsenek biztonságban. * * * 2. Irak Az egyik legismertebb arab országot évtizedek óta harcok dúlják. Szaddám Huszein diktátort véres háborúban győzték le, ami után az Iszlám Állam változtatta pokollá Irakot, a terroristákat pedig még mindig bombázzák a nyugati szövetségesek. Senkinek sem ajánlják az országba utazást, mivel egész területén érezhető a politikai feszültség. * * * 1. Szíria A Közel-Kelet puskaporos hordója. Az amerikaiak, az oroszok, a tálibok, a kurdok és az Iszlám Állam csatározásai földi pokollá változtatták az országot. Hiába a nyugati országok segítsége, a bombázások, a terrorizmus és a vegyifegyver-támadások miatt milliók vesztették életüket, köztük számos gyermek. Az utóbbi években rengetegen haltak éhen és szomjan.  ", "site": "https://www.borsonline.hu/cimke/veszely"}
{"title": "A tavasz érkeztével jelentősen megváltozik a közlekedés ", "body": "A görkoris, gyalogos, a kerékpáros tartsa be a KRESZ-t, az autós figyeljen rájuk! Nem lehet elégszer beszélni ezekről a dolgokról. \nA tavasz érkeztével jelentősen megváltozik a közlekedés. Előkerülnek azok az autók, melyek téli álmot aludtak, megjelennek a forgalomban a motorosok, kerékpárosok, a motoros és sima rollerek, de még a görkorisok is. A közlekedési szabályok szerint utóbbiak gyalogosnak számítanak, így a rájuk vonatkozó szabályokat kell betartani. Ezzel kapcsolatban a Balesetmegelőzés összeállított néhány jótanácsot, melyeket érdemes a közlekedőknek megfogadni. – Fontos, hogy akár rollerrel, akár görkorcsolyával közlekednek, megfelelő védőfelszerelésben – könyök- és térdvédő, bukósisak – tegyék, mert azok komoly sérülésektől óvhatnak meg.  – A gyalogosok is közlekedjenek felelősségteljesen. Komoly balesetveszély- forrás, ha a gyalogosan – akár sporteszközzel – közlekedő nem a kijelölt gyalogos átkelőhely fokozott védelmében próbál átkelni az úttesten. Fontos, hogy amennyiben a közelben „zebra” található, ott keljen át.  – Jelentős veszélyforrást jelenthet, ha a gyalogosok mobiltelefonjaikat nyomkodva, fülhallgatóval zenét hallgatva közlekednek, figyelmetlenül lépnek le az úttestre. – Az úttesten átkelés során mind a gyalogos, mind a járművezető keresse a másikkal a szemkontaktust, mely segít, hogy a közlekedés résztvevői megismerjék egymás szándékát a közlekedésben.  – A gyalogosoknak elsősorban a járdán kell közlekedniük, ahol pedig nincsen járda, ott a leállósávot, az útpadkát vagy a kerékpárutat igénybe véve kell, hogy haladjanak. Ha az úton egyik sincsen – vagy az a gyalogos közlekedésre alkalmatlan –, akkor lakott területen lehetőleg a menetirány szerinti bal oldalon, lakott területen kívül mindig a bal oldalon, a járműforgalommal szemben közlekedjenek az úttesten.  – A gyalogosok sokat tehetnek azért, hogy ne váljanak közúti balesetek sérültjévé, áldozatává.  – A kerékpárosoknak is érdemes kiemelten figyelniük, mivel az autósok már elszoktak a kétkerekűek jelenlététől, így a visszarázódás során veszélyesebb a forgalom.  – Bringával mindig a kerékpárúton, sávban haladjon, ennek hiányában az út jobb szélén. Sajnos sok kerékpárosnál látható, hogy öntudatosan a megengedett egyméteres határ belső szélén tekernek, de ezzel inkább csak saját magukat hozzák veszélyes  helyzetbe. – A kerékpárosokra is vonatkoznak a KRESZ szabályai, a piros lámpa nem csak az autósoknak szól, ahogy a közlekedési táblák utasításai sem. A stop, az elsőbbségadás kötelező, rájuk is érvényesek. ", "site": "https://www.borsonline.hu/cimke/veszely"}
{"title": "Már kevés áram is ölhet a fürdőkádban ", "body": "Ön is úgy kapcsol ki legjobban fürdés közben, ha kedvenc zenéit hallgatja? Ha ezt a mobiljával teszi, miközben az töltőre van dugva, többet ne tegye! Kiderítettük, hogy miért. \nÓcska volt a töltő Egy 14 éves lány életébe került  a minap, hogy a töltőbe du­gott telefonja, ami a kád szélén volt, beleesett a vízbe. Az oroszországi Csebokszáriban élő tini, miután a készülék a vízbe pottyant, elvesztette az eszméletét, valószínűleg áram­ütés miatt, majd megfulladt a vízben. 2017-ben egy szintén 14 éves gyerek halt meg Új-Mexikóban, miután a kádban feküdve  vizes kézzel ért a telefonjához, aminek ócska töltője éppen be volt dugva. A szakemberek nem győzik hangsúlyozni, hogy ne tegye senki víz közelébe az áram alatt lévő eszközöket, és ez a mobiltelefonokra is vonatkozik. Ne vegyünk gagyit! A Borsnak nyilatkozó Tuboly László villamosmérnök, hang­mér­nök szerint ezek az esetek azért is történhettek meg, mert Oroszországban és Mexikóban is más az érintésvédelmi szabályzat, mint nálunk. Ott még fokozottabb a veszély. – Ma­gyar­­országon akkor fordulhat elő ilyen, ha nem gyári töltőt hasz­nál az ember, hanem valami tá­vol-keleti, utángyártott vackot. Ezt nem ajánlom senkinek – fi­gyelmezteti a Borsot a szakember. Arra is felhívja a figyelmet, nemcsak a víz közelébe nem sza­bad áram alatt lévő eszközö­ket tartani – értelemszerűen haj­szárítót, hajvasalót sem –, hanem eleve a fürdőszobában kerülje el mindenki ezeknek az eszközöknek a használatát. – Nem oda vannak ugyanis kitalálva. A töltőbe dugott mobil is száraz környezetben használandó. Nedves környezetben teljesen másként működhetnek, akár életveszélyesek is lehetnek – magyarázza Tuboly László. 20–30 volt már elég Ha egy töltőt bedugunk a fali konnektorba és az USB-n keresztül megkapja a telefon az 5 voltot, szinte lehetetlen, hogy bármilyen kis kellemetlenséget okozzon. Az úgynevezett fekete, illetve szürke importból, jellemzően a Távol-Keletről származó töltők viszont nem felelnek meg az európai érintésvédelmi szabványnak. – Ott simán lehet úgynevezett fázisszivárgás: az USB-n megjelenik egy olyan feszült­-ség, ami száraz környezetben nem okoz problémát, maximum annyit, hogy a csukló belső vékony bőrénél vagy a száj széléhez érintve érzékelhető egy kis csípés. Amikor azonban az ember vizes környezetben van, nedves a bőre, körülbelül százszor érzékenyebb az áramütésre. 150 voltos áramütéskor száraz környezetben csak maximum megijedünk, de 99 százalék, hogy túléljük. Ha viszont egy 20–30 voltos áramot belevezetnek a fürdőkádba, körülbelül 4–5 másodperc múlva halott az ember, a kialakult áramerősség miatt – mondja Tuboly László a Borsnak.  ", "site": "https://www.borsonline.hu/cimke/veszely"}
{"title": "Különleges fotókon mutatja be, hogyan károsítja a bőrünket a napfény akkor is, ha nem látjuk ", "body": "\nEgy francia fotós, Pierre-Louis Ferrer különleges közeli fotókat lőtt emberekről, hogy megmutassa, hogyan károsítja a bőrünket a napsütés, még ha mi szabad szemmel nem is mindig látjuk.                View this post on Instagram                         A post shared by Pierre-Louis Ferrer (@plf_photographie)  on  Mar 6, 2019 at 3:15am PST - Olyan sorozatot akartam csinálni, ami nyersebb formában mutatja be az embereket, és közelebb hozza őket hozzánk - mondta. A fotók UV-fényben készültek.                 View this post on Instagram                         A post shared by Pierre-Louis Ferrer (@plf_photographie)  on  Feb 20, 2019 at 4:34am PST - Ezek a fotók sokkal őszintébbek, mint a szelfik, amiket a különböző oldalakra feltöltünk, és filterekkel elrejtjük, milyen hosszútávú károkat okoz nekünk az erős napfény - magyarázta.  Itt talál több képet . ", "site": "https://www.borsonline.hu/cimke/veszely"}
{"title": "Mangófán szülte meg gyermekét a bajbajutott asszony ", "body": "\nA Mozambikban élő Amélia a kétéves kisfiával volt otthon, amikor minden előjel nélkül, elárasztotta házukat a víz. A mindenórás terhes asszony a gyermekét kézen fogva azonnal menekülni kezdett az Idai ciklon okozta áradás elől, és egy mangófára kapaszkodott fel, bízva abban, hogy oda már nem ér fel a víz. Míg várta, hogy a segítség megérkezzen, beindult nála a szülés, így nem volt választása, az életmentő mangófa tetején kellett világra hoznia gyermekét. Mozambique woman gives birth in mango tree duringÂ floods  https://t.co/mWMLuZfNyG   pic.twitter.com/IrbuxkQxXj — The Probe (@Theprobegh)  April 4, 2019 Az újszülött kislány, Sara makkegészségesen jött a világra, és szerencsére idejében megtalálták a bajba jutott anyát gyermekeivel, így a kihűléstől is megmenekültek. Most egy átmeneti menedékotthonban vannak, mert a ciklon teljesen tönkretette otthonukat. (via  BBC ) ", "site": "https://www.borsonline.hu/cimke/veszely"}
{"title": "Centiken múlt, hogy nem a saját fejébe állította a baltát ez a nő – videó ", "body": "\nA 26 éves Ainsley Oats és a barátja egy fejszehajító klubba mentek szórakozni, ahol az alábbi videó is készült. A kolorádói szórakozóhelyen éppen a fiatal nő dobott célba, amikor valami olyan történt, ami kis híján az életébe került. Oats elhajította a fejszét, ami a sikeresnek még jó indulattal sem igazán nevezhető találat után azonnal visszapattant a földről, ezzel pedig egyenesen a nő irányába lendült. Csak a csodás véletlennek, meg persze a gyors reflexeknek köszönhetően nem lett tragédia a dobás vége. Oats egyébként nem hatódott meg különösebben, inkább egy jót nevetett az egészen. ( via ) ", "site": "https://www.borsonline.hu/cimke/veszely"}
{"title": "Pókember él: az életét kockáztatja ez a fiú a metrók tetején ugrálva - elképesztő videók ", "body": "\nA New Yorkban élő Deyvid Wolf Garcia igazi fenegyerek: félelmet nem ismerve ugrál extrémebbnél extrémebb helyeken, mindenféle biztosítás nélkül. Akcióit persze videóra is veszi, így követőinek száma elég szépen gyarapodik a különböző közösségi oldalakon.  A parkour szerelmese - mert így hívják azt a sportot, amit a fiatal fiú művel - gyakran támadja be a metróaluljárókat, de töltött már fel olyan minimozit, amiben épp egy mozgó szerelvény tetején szalad végig, az életét kockáztatva pár plusz kattintásért, no meg persze az adrenalinlöketért.                A bejegyzÃ©s megtekintÃ©se az Instagramon                         Deyvid Wolf Garcia (@o.wolf.o) Ã¡ltal megosztott bejegyzÃ©s ,  Dec 26., 2018, idÅpont: 9:17 (PST idÅzÃ³na szerint)                A bejegyzÃ©s megtekintÃ©se az Instagramon                         Deyvid Wolf Garcia (@o.wolf.o) Ã¡ltal megosztott bejegyzÃ©s ,  Dec 22., 2018, idÅpont: 11:22 (PST idÅzÃ³na szerint)                A bejegyzÃ©s megtekintÃ©se az Instagramon                       When you say youâll do something and you do it, it feels pretty good. And for those of you who recognized Big Puns instrumental, you feel me? ðð Song : Big Pun - My d!â¬Â£ #parkour #freerun #freerunning #extreme #frontflip #storror #farang #parkourlife #parkour4life #reebok #reebokclassic    Deyvid Wolf Garcia  (@o.wolf.o) Ã¡ltal megosztott bejegyzÃ©s,  Dec 20., 2018, idÅpont: 12:57 (PST idÅzÃ³na szerint) ", "site": "https://www.borsonline.hu/cimke/veszely"}
{"title": "Most adta ki a riasztást meteorológiai szolgálat: veszélyes, ami jön ", "body": "Az érintett területeken jégeső eshet, és károkat okozhat az erős szél is. \nElsőfokú, citromsárga riasztást adott ki zivatarok kialakulása miatt az Országos Meteorológiai Szolgálat – számolt be róla a katasztrófavédelem. Az érintett területeken elsődleges veszélyforrást a villámlás jelent, emellett esetenként megerősödhet a szél, és jégeső is előfordulhat.  A riasztások által érintett területeket, járásokat a  met.hu -n elérhető, folyamatosan frissülő térképen követhetik nyomon. ", "site": "https://www.borsonline.hu/cimke/veszely"}
{"title": "Tovább gyűrűzik a Kinder-botrány: rengetegen kerültek kórházba szalmonellás termékeik miatt\n ", "body": "Több százan fertőződtek meg a Ferrero által Belgiumban gyártott Kinder-termékektől, a megbetegedettek fele kórházban kötött ki súlyos tünetekkel. \n \nMagyarországra is érkezett a szalmonellával szennyezett  Kinder  csokoládétermékektől. A  Bors  áprilisban írt róla, hogy figyelmeztetést adott ki a  NÉBIH , hogy  a népszerű csokoládégyár több veszélyes terméke is megvásárolható a hazai üzletekben.  Fotó: Shutterstock / Facebook A botrány tovább gyűrűzik, ugyanis kiderült: már 324-en betegedtek meg a szalmonellás Kinder csokiktól.  Jelentettek eseteket Ausztriából, Belgiumból, Dániából, Franciaországból, Németországból, Írországból, Olaszországból, Luxemburgból, Hollandiából, Norvégiából, Spanyolországból, Svájcból, Svédországból és az Egyesült Királyságból, továbbá Kanadából és az Egyesült Államokból is  – írja a  napi.hu  a Food Safety News alapján. A legtöbb beteg, 109 az Egyesült Királyságban volt, a franciáknál 81-en, a belgáknál 64-en voltak érintettek. Mint kiderült, a páciensek fele kórházi kezelésre szorult, de haláleset nem történt. ", "site": "https://www.borsonline.hu/cimke/veszely"}
{"title": "Kutyasétáltatóra támadtak a varjak ", "body": "A múlt héten „röppent fel” a hír, miszerint a főváros XV. kerületében működő Újpalotai Összevont Óvodának udvarán csipkedtek össze több gyereket is a madarak, vasárnap pedig egy kutyasétáltatót támadtak meg a felbőszült szárnyasok a Gazdagréti lakótelepen – a Bors utánajárt, mégis mennyire kell tartanunk az ehhez hasonló támadásoktól. \nAz Országos Mentőszolgálat munkatársai május 26-án 6 gyermeket és egy középkorú, vélhetően óvónőt láttak el a fenn nevezett óvodában – szerencsére egyik sérült sem szorult  kórházi ellátásra . Vasárnap már a gazdagréti lakókat tömörítő Facebook-csoportban számolt be róla egy feleség, hogy a férjét a lakótelep egyik parkos részén kutyasétáltatás közben érte madártámadás, konkrétan 3 madár fogta közre a férfit és a család kedvencét. A közösségi média felületen többen jelezték, hogy a lakótelepen fészkelő varjak, ha nem is támadták meg őket, azonban éles, rémisztő károgásba kezdtek, amikor megközelítették azokat a fákat, melyeken a madarak élnek. Okos állat, de csak madár Egy, a fiókáit védelmező  varjúval  való találkozásnál nem közvetlen sérülésektől kell félnünk: sokkal inkább az a helyzet lehet balesetveszélyes, amelybe ijedségünkben keveredhetünk a madár elől való menekülés közben. Leginkább hátulról támadnak a varjak, vagyis ha mindenképp ki akarunk térni előlük, velük szembefordulva tegyük azt  – tanácsolta a Hortobágyi Madárkórház képviseletében Dr. Déri János, a Hajdú-Bihar Megyei Kormányhivatal Élelmiszerlánc-biztonsági és Állategészségügyi Igazgatósága hatósági állatorvosa.    Családias védelem – Efféle atrocitásokkal a dolmányos varjak esetében április végétől június közepéig számolhatunk, ez ugyanis a fiókaröptetés ideje, amikor a szülők a még nem teljesen röpképes, sokszor a talajra pottyant, ügyetlen utódaikat védik – magyarázta a szakember, hozzátéve, hogy habár ezen madarak a vetési rokonaiktól eltérően nem kolóniában, de egymáshoz közel fészkelnek, több madár is neki eshet a fiókát veszélyeztető „támadónak”.  A városiasodás átka A fészküket elhagyó, egyelőre csetlő-botló fiókák a városias környezetben nem csalitos bokrokba, hanem aszfaltra és betonra, vagyis járdákra, biciklisávokba, sőt parkoló autókra vagy azok alá, illetve a rohanó járókelők közé zuhannak – érhető hát, ha szüleik roppant erőszakosan kelnek védelmükre.  Fotó: Collection ChristopheL via AFP - Jelenet a Madarak című filmből A madarak és a tőlük való félelem a filmkészítőket is megihlette, nem is akárkit, a világhírű angol rendező Alfred Hitchcock már 1963-ban a Madarak című művében a szárnyasokkal sokkolta a nézőket. Az alkotása azóta is a filmtörténet leghíresebb és megismételhetetlen darabja, ami számos későbbi művet ihletett. ", "site": "https://www.borsonline.hu/cimke/veszely"}
{"title": "Újabb műtéten esett át a bőrrákkal diagnosztizált magyar híresség ", "body": "Már többször azt hitte, hogy túl van a nehezén, de megint aggodalomra ad okot az az elváltozás, amit Tommyboy mellkasán találtak.  \n2020 nyarán érkeztek az első hírek arról, hogy a Való Világ sztárja,  Tommyboy, azaz Könyves Tamás bőrrákban szenved . Az egykori valóságshow-szereplő először  a Villában vette észre, hogy van egy elváltozás a bicepszén , akkor titokban orvoshoz is vitték, hogy megvizsgálják. Mivel az akkori tesztek pozitívok lettek, Tamásnak azóta évente felülvizsgálatra kellett járnia, de egészen idáig megúszta nagyobb baj nélkül.  A változást 2021 januárja hozta el,  azóta a férfi testén rendre kinő egy újabb göb,  amit el kell távolítani.  Fotó: Facebook Tommyboy azóta is minden évben vizsgálatra megy, illetve soron kívül akkor is, ha megint kinő egy újabb elváltozás. Ami sajnos most megint megtörtént... A legfrissebb műtétjéről Tamás a Facebook oldalán számolt be.  ", "site": "https://www.borsonline.hu/cimke/veszely"}
{"title": "Újra terjed a medvetalp: Égési sebet, vagy akár vakságot is okozhat a horrorgaz ", "body": "Mintha egy horrorfilm szereplője volna: egyszer már megszabadultunk tőle, de újra visszatért. Heves megyében korábban felbukkant egy roppant veszélyes növény, de sikerült kiirtani az írmagját is - majdnem. Mert most újra látják a rémült mezőgazdászok, hogy terjed, terjed és terjed!  \nDe  miről is van szó? Nos, a  medvetalp  nevű növény két veszélyes fajtájáról, a kaukázusi és a Szosznovszkij-medvetalpról. Betelepült faj, nincs természetes ellensége, de meg kéne akadályozni a terjedését, mert  súlyos következményei vannak, ha érintkezik vele a bőr.   Mérgező anyagok Elsősorban a növény levele tartalmaz olyan mérgező anyagokat, amik érintkezés után fényérzékennyé teszik a bőrt, gyulladást idéznek elő, majd egy-két nap elteltével égési sérülésekre emlékeztető hólyagokat okoznak. Ezek a sebek rendkívül lassan és hegesen gyógyulnak  – tájékoztatta a Heves Megyei hírportált Huszárné Bodor Éva, a  Heves Megyei Kormányhivatal Növény- és Talajvédelmi Osztályának  vezetője.  A növény akár vakságot is okozhat. – Arra különösen vigyázni kell, hogy ne dörzsöljük meg a szemünket, miután megérintettük a növényt.  Ha mégis hozzányúltunk a medvetalphoz, minél gyorsabban bő szappanos vízzel le kell mosni az érintett bőrfelületet, és érdemes felkeresni a háziorvost  – tanácsolta az osztályvezető.     Egyre több helyen látni Több növény is van, ami hasonló problémákat okozhat. Például a zeller is termel olyan anyagokat, amik fényérzékenyítik a bőrt, és ezzel is védőfelszerelésben kell dolgozni. A  Szosznovszkij-medvetalp  azért veszélyesebb, mert mirigyszőrök vannak rajta, amik koncentráltan tartalmazzák ezt az anyagot. Pontosan nem tudni, hogyan került be Magyarországra. Egyesek szerint takarmányozási céllal kísérleteztek vele, és vélhetően amikor a kutatóintézet megszűnt, akkor szabadulhatott el.  Van már térkép, ahol jelölik a nagyobb mennyiségű medvetalp jelenlétét, nemcsak Heves megyében, hanem az Észak-keleti határ közelében, a Kunság kellős közepén, s a Kis-Balaton közelében is terjed ez a horrornövény.  Tisza felső forrásánál is megtalálható, onnan is lekerülhettek a magok.   Nehéz kiirtani Az egyik legnagyobb baj ezzel a növénnyel, hogy nagyon nehéz kiirtani  – mondta a Borsnak Sulyok József, a  Bükki Nemzeti Park  Igazgatóság élővilágvédelmi csoportvezetője. – Vízfolyás melletti területen vegyszerrel nem is lehet védekezni ellene, mert az anyag beszivároghat a talajvízbe. Én már álltam olyan növény mellett, ami négy méter magas volt, férfi felsőkar vastagságú szárral. Nagyon mély karó gyökerei vannak, ezért a kaszálás után képes újra kihajtani, ráadásul már ötven centisen is érlel magot. Széthurcolni pedig nagyon könnyű. Ha eljön például egy traktor lekaszálni, a földre hullott magok beleragadhatnak a gumiba, és ezzel megvan a széthurcolás veszélye – mondta a Borsnak a csoportvezető.   Ekkora a veszély! Íme a medvetalp képességei: 1. Már februárban fejlődésnek indul, így veszi el a teret a többi növénytől 2. Egyetlen tő akár százezernyi (!) magot is nevelhet 3. A csírázó képességét hét esztendeig is képes megtartani egy-egy mag 4. A növény minden egyes része mérgező ", "site": "https://www.borsonline.hu/cimke/veszely"}
{"title": "Életveszélybe került a Netflix sztárja, vásárlás közben esett össze ", "body": "Váratlanul lett rosszul a fiatal nő, az egyik petevezetékét azonnal el kellett távolítani.  \nA Netflix legkanosabb reality-jének is nevezik a  Too Hot to Handle , magyarul az  Ellenállhatatlan kísértés  című sorozatot, melynek második évadában szerepelt  Emily Miller . A gyönyörű fiatal nő  most sajnos nem a tévés szereplése miatt került a lapok címoldalára ,  hanem egy olyan egészségügyi vészhelyzet miatt, ami majdnem az életébe került.                  A bejegyzés megtekintése az Instagramon                         Cam Holmes (@camholmess) által megosztott bejegyzés   A fiatal nő pár héttel ezelőtt tudta meg, hogy kisbabát vár, és nagyon boldog volt a hírtől. Az élete azonban egyetlen perc alatt rémálommá vált, amikor kedden  váratlanul összeesett egy üzletben, ahol vásárolni volt.  Emilyt azonnal kórházba szállították, ahol kiderült: méhen kívüli terhessége van.                  A bejegyzés megtekintése az Instagramon                         Emily Miller (@emilyfayemiller) által megosztott bejegyzés   – Kedden összeestem, miközben boltban voltam. Nem is tudom leírni a fájdalmat – olyan érzésem volt, mintha az egész gyomrom összeesett volna, gyorsan kórházba szállítottak –  mondta el Emily. A fiatal nőt természetesen azonnal megműtötték, eltávolították az egyik petevezetékét.  Ez egyike azoknak a dolgoknak, amelyekről azt hiszed, hogy soha nem fog megtörténni veled. Annyira féltem... – mondta a reality-sztár.  ", "site": "https://www.borsonline.hu/cimke/veszely"}
{"title": "Horror a TikTokon: Veszélyben lehet a népszerű anya-lánya páros ", "body": "Rosszat sejtenek a netezők, nagyon aggódnak értük. \nBebop  és  Bebe  a TikTok egyik legnépszerűbb anya-lánya párosaként már többmilliós nézettséget bezsebelt, amihez könnyen lehet, hogy egy  sötét teória  is hozzájárult.  A netezők szerint a lányok ugyanis veszélyben lehetnek, mi több, fogságban készítik videóikat.     @bebopandbebe  💙Blue Butterflies💙  #MadewithKAContest   #ishouldbeoverallthebutterflies   ♬ paramore still into you DISCO LINES REMIX - discolines       A közösségi média figyelmét feltehetőleg furcsa tartalmaik miatt keltették fel, ám miután a kommentelők akciót indítottak, az ügy csak tovább bonyolódott.  Bebop és Bebe  videói alatt ugyanis hirtelen  megjelentek az olyan hozzászólások, amelyekben arra kérik őket a felhasználók, hogy a megadott utasítások szerint jelezzék, veszélyben vannak-e. Egy kifejezetten miattuk készült TikTok-oldal elemzi is azokat a jeleneteket, amikor anya és lánya látványosan mutatja jelét annak, hogy valami nincs rendben.     @bebopandbebe_help  .. #fyp #bebopandbebeneedsourhelp #help? #bebopandbebe #peopleneedtoseethis   ♬ Spooky, quiet, scary atmosphere piano songs - Skittlegirl Sound       Mint az például ezen a videón is jól látszik, több tiktokos arra kéri egyik videójuk alatt a párost, hogy viseljenek pirosat és rozsaszínt, ha segítségre van szükségük. Erre soronkövetkező posztjukhoz az édesanya pirosat, míg lánya rózsaszín felsőt vett fel. A  \"@bebopandbebe_help\"  elnevezésű TikTok-oldalon számos ehhez hasonló videómontázs került feltöltésre: közülük mind arra utal, hogy anya és lánya bajban van, amit igyeketnek tudatni követőikkel. Bebop és Bebe egyelőre nem tette tisztába az ügyet: sem arról nem nyilatkoztak, hogy veszélyben lennének, sem pedig arról, hogy minden rendben van náluk. A tiktokosok egy része egyébként úgy véli, a jeleket kérő kommentek utólag kerültek a páros videói alá, ráadásul több olyan tartalom is fellelhető oldalukon, amelyben házon kívül töltenek időt, ebből pedig arra lehet következtetni, hogy nincsenek veszélyben. ", "site": "https://www.borsonline.hu/cimke/veszely"}
{"title": "Állon szúrta a fenevad a győri rodeóst ", "body": "Egy győri fiatal, Szlapák Dániel, azon kevesek közé tartozik, aki a cowboy életformát választotta hobbijának. Ez az időtöltés a legkevésbé nevezhető veszélytelennek, alap esetben kisebb nagyobb sérülés mindig benne van, azonban az kisalföldi „betyárt” éppen ez a felfokozott állapot kerítette hatalmába, mely a szenvedélyévé vált. \nAkadnak olyan emberek, akik nem félnek a veszélytől, inkább szembenéznek vele, sőt keresik azt, mivel ez élteti őket. A rodeósok is ebbe a szűk csoportba sorolhatóak, akikből hazánkban is van egy nagyjából 15 fős közösség. Közéjük tartozik a győri Szlapák Dániel, aki nemrég töltötte be a második ikszet, de már négy éve a  rodeó  bűvöletében él. Modern cowboyok A fiatalember a Borsnak azt mondta, első találkozásra megtetszett neki ez a különleges sport. Öt éve, 15 évesen kezdtem lovakkal foglalkozni, de hiányzott az az adrenalin, amit ezek a négylábúak nem adtak meg. Közel egy év telt el, mire rátaláltam a monorierdei Magyar Rodeo Egyesületre, hazánk egyetlen rodeós csoportjára.  Amikor elmentem egy edzésükre, és kipróbálhattam, milyen egy bikát megülni, rögtön tudtam, hogy itt a helyem  – mesélte Dániel.  Dánielt egyből beszippantotta a rodeó világa Minden másodperc számít A megmérettetéseken a bika megülésekor a zsűri az első 8 másodpercet értékeli, ez azonban a rodeósnak óráknak tűnhet. Nagyon oda kell figyelni, hogy táncoltatjuk a bikát, milyen erősen kapaszkodunk a kötélbe, mennyire kifinomult a mozgásunk.  A szintidő végét egy gong jelzi hangosan – fejtette ki az ifjú rider. Ahogy a fiatalember fogalmaz, rendnek kell a fejükben lenni, hisz történhet olyan, amit hosszabb idő számukra feldolgozni, például egy nagyobb sérülés. – A legutóbbi, májusi versenyen például nekem az államat szúrta meg a bika,  de ha két centivel odébb talál el, most nem biztos, hogy beszélgetnénk – szögezte le a férfi, aki öccsét is megfertőzte a rodeózás szenvedélyével.  Öccsével járna rodeózni A fiatalember a versenyeken már több első és második helyet is szerzett, legjobb eredménye pedig egy összetett második helyezés. Őt azonban nem ez motiválja. Természetesen jó érzés, ha helyezést érek el, de engem maga a rodeózás vonz, nem tudok nélküle élni.  Az öcsémből is egy jó rodeóst szeretnék faragni, fantasztikus érzés lenne, ha egyszerre űznénk ezt a sportot – lelkesedett Dániel, akit szülei és menyasszonya is támogatják ebben. ", "site": "https://www.borsonline.hu/cimke/veszely"}
{"title": "Nagy baj történt, menekítették az embereket a Balatonból ", "body": "Az egyenruhások június 17-én, az I. és II. fokú viharjelzések ideje alatt öt esetben nyolc embert mentettek ki a tóból. \nA délután során  homokpadra futott, oldalára borult, vagy az erős szél miatt elsodródott vitorlások és csónakok utasai  találták magukat olyan helyzetben a Balatonon, amiből a vízirendőrök segítsége nélkül nem tudtak volna biztonságosan partra jutni.  A balatonföldvári és fonyódi egységek öt hajó nyolc bajba jutott utasát segítették ki szorult helyzetéből - számolt be róla a rendőrség. A Balatoni Vízirendészeti Rendőrkapitányság felhívja a figyelmet, hogy amennyiben a Balaton vízfelületén bajba kerülnek vagy bajba jutott személyt, személyeket észlelnek, tegyenek bejelentést az ingyenesen hívható 1817-es segélyhívó telefonszámon! ", "site": "https://www.borsonline.hu/cimke/veszely"}
{"title": "Nagy bajban vagyunk: a hackerek akár a fejhallgatónkat is veszélyes fegyverré alakíthatják ", "body": "Ami pár éve még sci-fi volt, az egyre inkább kezd valósággá válni... \nSokan azt hiszik, hogy még mindig inkább a tudományos-fantasztikus filmek és az összeesküvés-elméletek területe az, hogy a hackerek átvegyék a hatalmat a körülöttünk lévő eszközökön - és ellenünk fordítsák azokat. Jó pár ilyen filmet láthattunk már, egy kiberbiztonsággal foglalkozó cég azonban bebizonyította: sajnos mindez koránt sem sci-fi. A PWC UK nevű cég például arra volt kíváncsi, hogy vajon meg lehet-e fertőzni az okoseszközeinket, számítógépeinket olyan vírussal, ami átveszi az irányítást a különböző hangszórók (fej- és fülhallgatók, Bluetooth-hangszórók, stb.) felett, és azt szó szerint fegyverré alakítja át.  Matt Wixey és csapata a közelmúltban hozta nyilvánosságra a kísérlet eredményét a Wired magazinban. A válasz röviden: igen. A cégnek sikerült olyan vírust kifejlesztenie, amivel rávették az irányításuk alá volt hangszórókat, hogy extrém magas vagy extrém mély frekvenciákat sugározzanak - olyanokat, amiket biztonsági előírások miatt egyébként nem szabadna sugározniuk, és melyek igen súlyos hatással lennének az emberekre. (A kümönlegesen magas frekvenciák például a fülzúgástól kezdve akár az alany megsüketülését is okozhatják - emellett a szélsőséges hanghatások pszichológiai vetülete sem elhanyagolható.) Wixey beszámolójából kiderül, hogy a megengedett határértékeket átlépő hangszórók, fejhallgatók négy-öt perc után elkezdtek megolvadni, majd tönkre is mentek. Az eredményeket egyébként a tesztelt - és sikeresen “uralmuk alá volt” - eszközök gyártóinak is megküldték. ", "site": "https://www.borsonline.hu/cimke/veszely"}
{"title": "Veszélyes lett a Rám-szakadék a hulló kövek miatt ", "body": "\nHulló kövei miatt veszélyes lett a Rám-szakadék - írta a szerdai Magyar Hírlap. A cikkben közölték, hogy a Pilisi Parkerdő Zrt. bejelentette: fokozott óvatosságra inti a kirándulókat sziklaomlás miatt. Egyelőre nem tartották indokoltnak lezárni a népszerű turistahelyet, viszont a látogatás szabályainak kitáblázásán túl nyomatékosan figyelmeztetik az embereket, hogy csak saját felelősségükre mehetnek végig az úton. Ennek ellenére minden évben akadnak olyanok, akik nem megfelelő felszerelésben vágnak neki a veszélyes ösvénynek, amely természeti adottságai miatt egyike a legnehezebben járható magyarországi jelzett turistautaknak. A Rám-szakadékot 50-60 ezer ember keresi fel évről évre. A Magyar Hírlap által megkérdezett szakértő, Maróti Ágnes geológus arra hívta fel a figyelmet, hogy a hegyekből - bár nyugodtaknak látszanak - különböző természeti folyamatok miatt folyton kisebb-nagyobb kövek hullanak le. ", "site": "https://www.borsonline.hu/cimke/veszely"}
{"title": "Gáspár Zsolti: Ábel megmentette az életem ", "body": "Még csak az első adásoknál tart az Ázsia Expressz 2, de már láthattunk civakodást, beszólást, összefeszülést, sírást, a hétfői adásban pedig drámai pillanatok szemtanúi is lehettünk. \nA TV2 utazós realityjében az egyik feladatnál Gáspár Evelin nagybátyja, Zsolti előtt lepergett az élete, amikor vízbe zuhant. – Direkt jeleztem, hogy két gyenge pontom van, az angol és az úszás. Mindenki tudta, hogy nem tudok úszni, mégis engem választottak ki a feladatra. Nem volt szép dolog, de mindegy is! Itt vagyok, jól vagyok, de komolyan elkapott a pánik, amikor a csónakból kiestem. Tele ment a szám vízzel, és lepergett előttem az életem filmje – emlékezett vissza a Borsnak Zsolti, akinek játékostársa, Veca párja sietett a segítségére.  – Örökre hálás leszek Ábelnek. Amíg élek, számíthat rám, bármikor, bármiben segítek neki. Egy igazi korrekt, jó embert ismertem meg benne, aki bár versenyben volt, abbahagyta a játékot, és inkább nekem segített. Ritka – áradozott Zsolt, aki úgy fogalmazott, az eset után „égi erőt” kapott, és visszamászva a csónakba Evelinért, és végigcsinálta a feladatot.  Lapunk Janicsák Veca párját, Ábel, Németországban érte utol, aki szerint magától értetődő, hogy a verseny másodlagos lett, amikor társát bajban találta. – Számomra természetes emberi gesztus volt, hogy Zsolti segítségére siessek. Ha valakinek a testi épsége veszélyben forog, a játékot félrerakva bármikor hasonlóan cselekednék. Bízom benne, hogy ez bármelyik versenytársunknak ugyanúgy evidens lett volna, és akár fordított helyzetben engem sem hagytak volna magamra. Ahogy Vecával többször hangsúlyozzuk is, annak ellenére, hogy egy játékról beszé­lünk, nem mindennapi körülmények között, nekünk mindig alapvető volt, hogy tisztességesen viselkedjünk a csapattár­sainkkal és a helyiekkel egyaránt – tette hozzá Ábel.  ", "site": "https://www.borsonline.hu/cimke/veszely"}
{"title": "A Bors utánajárt - A kisgyereket is fel kell világosítani az internet veszélyeiről ", "body": "Manapság már minden kisgyerek kezében ott az okostelefon, még ők is másodpercek alatt elérhetik a tiltott tartalmakat. A szülők dilemmája: mivel tesznek jobbat? Ha szinte középiskolás korukig óvják a gyerekeket ezektől, vagy már az egészen kicsiket hozzászoktatják? \nErőszak, gyilkolás, szexuális tartalom – ez zúdul mindennap az embe­rekre, különösen a gyerekekre. Sokszor még a mesékből is. Kisiskolás korukban is számos olyan felvételbe futhatnak bele az interneten, ami nem nekik való. A virtuális világ annyira beszippantja őket, hogy gátlások nélkül beszélgetnek idegenekkel, megadják a telefonszámukat úgy, hogy bele sem gondolnak abba, baj lehet belőle.  π Pici korában gyermeke még ártatlan, igazi kis felfedező. Ahogy cseperedik, úgy lesz egyre kíváncsibb.  – Először óvodáskorban foglalkoznak például a gyerekek a szexualitással. Felfedezik a nemek közötti különbségeket, és sokszor elhangzik a kérdés: hogyan születik a baba? Nagyon fontos, hogy a szülő ekkorra már kialakítson bizalmat a gyermekében, hiszen ekkor még csak rájuk támaszkodhat a kicsi – kezdi a Borsnak Standovár Sára gyerekpszichológus. – Bármit kérdez a gyermeke, türelemmel és körültekintően magyarázza el a dolgokat, nem szabad megrémíteni semmivel.  Gyermekéhez igazítsa az információkat Kiskamaszként a gyerekek még nem nagyon tudják értelmezni az interneten látottakat, vagy amiket éppen pajtásaik osztanak meg egymással.  – Ilyenkor lépnek életbe az első felkészítő órák az iskolákban. Minden gyerek másképpen reagál ezeken az órákon, figyelje otthon gyermeke reakcióit. Ha hallgatag vagy furcsán viselkedik, óvatosan faggassa ki arról, mi bántja. Nagyon fontos a kommunikáció, hogy a gyerek kicsi korától érezze, mindent megbeszélhet szüleivel – tanácsolja a szakember. Sokan alkalmazzák azt a pszichológiát, hogy szinte egészen a középiskoláig óvják gyereküket minden hasonló témától.  – Sajnos ez nem sok jóra vezethet, mert ha egyszerre zúdul minden a kamaszra, félelmetes lehet számára, arról nem is beszélve, hogy ha a többiek sokkal tapasztaltabbak nála, akkor még közröhej tárgyává is tehetik. Gyerekfüggő a felvilágosítás, de 10-13 éves korban mindenképpen elő kell hozni a kényes témákat, főleg az internettel kapcsolatban.  A kontrollprogramokat használni kell Léteznek olyan programok, applikációk, amelyek szűrik a felnőtt-tartalmakat a számítógépről, telefonról, de még a tévéről is. Egyes felületeket meg automatikusan letilt, és jelszóval védetté tesz.  – Hasznosak ezek a programok. Természetesen nem az a cél, hogy eltiltsuk a gyereket a külvilágtól, hanem egyszerűen az, hogy a korának megfelelő tartalmakkal találkozzon – magyarázza a gyermekpszichológus. Ezzel valamilyen szinten kordában tudja tartani az erőszakos videókat, de mindennap üljön le vele beszélgetni, hogy mi történt az iskolában, ha bántja valami, akkor ossza meg a fájdalmát a szüleivel.  ", "site": "https://www.borsonline.hu/cimke/veszely"}
{"title": "Egy életre megleckéztetett egy benzinkutas egy makacskodó motorost – videó ", "body": "\nEgy kínai motoros nem volt hajlandó eloltani a cigarettáját, amikor beparkolt egy benzinkúthoz, hogy tankoljon. Az egyik ott dolgozó hiába szólította fel őt többször is, hogy hagyja abba a dohányzást, nem járt sikerrel. Együttműködés helyett csak vita alakult ki a két férfi között, pedig a kutas megpróbált észérvekkel is hatni a motorosra, és elmagyarázni, mennyire veszélyes közvetlenül a töltőállomások mellett dohányozni.  A kutas végül megelégelte a makacskodást, és nemes egyszerűséggel lefújta a motorost poroltóval, mondván: tűzveszély volt. Ezek után  bizonyára soha többé nem gyújt majd rá benzinkúton az értetlenkedő férfi. ( via ) ", "site": "https://www.borsonline.hu/cimke/veszely"}
{"title": "Vérfagyasztó pillanatok – tucatnyi gyilkos krokodil között próbál elhaladni az autós ", "body": "A kirándulók és a helyiek is tudják, több embert megöltek már az állatok ezen a vízzel elárasztott útszakaszon. \nPár napja került fel az internetre az a videó, amiben több tucat bordás krokodil vesz körül egy terepjárót, amely a környék legveszélyesebb útszakaszán próbál éppen áthajtani Ausztrália északi részén. A félelmetes videót a hírhedt Cahills útszakaszon rögzítették. A hely a tragikus halálesetekről híres, hiszen több embert is megtámadtak már a hüllők errefelé. A terepjáró megpróbál szépen, lassan elhaladni az állatok mellett, azok pedig fenyegető módon, vagy éppen lekezelően reagálnak az autóra az úttest mindkét oldalán.  – A kocsink egy igen meglepő forgalmi akadállyal találta szembe magát – írja az anyag feltöltője. A bordás krokodil a legveszélyesebb krokodilok közé tartozik és a legnagyobbra is nő, egyes hím példányok hossza elérheti 7 métert és súlyok akár az 1300 kilogrammot is. Egy korábbi adat szerint 1971 óta 99 embert támadtak meg bordás krokodilok Ausztráliában, az esetek csaknem egyharmada volt végzetes. ", "site": "https://www.borsonline.hu/cimke/veszely"}
{"title": "Titokzatos kórokozó jelent meg Lengyelországban ", "body": "A kórházakban találkoztak a New Delhi néven ismert baktériummal, amely az antibiotikumoknak ellenáll. \nSzigorú karantént kellett bevezetni a lengyelországi Kielcei Vajdasági neurosebészeti klinikán mert a New Delhi nevű baktériumot vélték felfedezni az intézményben. Augusztus végén az egyik betegnél jelent meg a baktérium - mesélte a kórház szóvivője. Ez a szuperbaktérium azért veszélyes, mert miattuk a legegyszerűbb műtetéket is kockázatos elvégezni. Például a rákos betegek kezelését vagy szervátültetéseket is ellehetetlenítenek. Sőt néhány év múlva már egy tüdőgyulladásra sem lesz megfelelő gyógyszer - írja az ÁNTSZ tájékoztatója. A kórházban minden beteget megfigyelés alá helyeztek, tilos a látogatás, és ezen felül új szabályokat is bevezettek az intézményben. Mostanáig három embernél mutaták ki a baktériumot.  Eddig 3000 esetben jelentették a baktérium jelenlétét Lengyelországban. napi.hu ", "site": "https://www.borsonline.hu/cimke/veszely"}
{"title": "Életveszélyes lesz a fűtési szezon, ha nem hív szerelőt ", "body": "Évente 200-300 szén-monoxid-mérgezés történik hazánkban, amiből 10-15 halállal végződik. Ennek ellenére a magyarok még mindig nem veszik komolyan a felkészülést a fűtésszezonra. \nMikor nézesse meg? Kevesen tudják, hogy a hivatalos fűtésszezon nem októberben, hanem szeptember 15-én indul, ugyanis akkortól lesznek egyre hidegebbek az éjszakák. Az viszont igaz, hogy ténylegesen csak október 15-én melegednek fel a radiátorok a távfűtéses lakásokban, amennyiben nincs extrém hideg. A ta­pasztalatok azt mutatják, hogy egyre több ember hagyja az utolsó pillanatra – azaz szeptemberre – a fűtési rendszer  ellenőrzését. Pedig a fél éven át nem használt eszközökben meglazulhatnak a tömítések, elmozdulhatnak az alkatrészek. Minden készüléket évente egyszer ellenőriztetni kell, legyen szó bármelyik fajtáról – ezt ajánlja az Országos Katasztrófavédelmi Főigazgatóság és a szerelők is. Bizonyos esetekben viszont nem nyár végén vagy ősszel kellene szakembert hívni, hanem éppen tavasszal. Ilyenek a kombinált rendszerek, amelyek fűtést és meleg vizet is adnak. Ezek „nem pihennek”, hiszen az utóbbit egész évben termelik. – Ezeket nem most kell karbantartani, mivel ugyanaz az égő, és ugyanaz a rendszer működik folyamatosan. Az ilyen kombinált berendezéseket a fűtési szezon végén kell megnézetni, akkor ideális – figyelmeztet Kulcsár Zoltán gázszerelő. Mire figyeljen oda? Csak akkor derül fény az elöregedési vagy a műszaki problémákra, ha egy szakember bizonyos időközönként ellenőrzi a fűtőeszközöket. A katasztrófavédelem szerint ráadásul sokan anélkül alakítják át vagy korszerűsítik a lakás fűtését, hogy előtte kikérnék szakértő véleményét. Ez pedig később tragédiához is vezethet. – A mai jól szigetelő nyílás­zárók légáteresztő képessége minimális, ezáltal jelentősen csökken az épületekbe bejutó oxigén mennyisége. Ha más módon nem garantált a levegő pótlása, akkor a nyílt lánggal működő vízmelegítő vagy fűtőeszköz elhasználja a szoba levegőjét, és csak (rövid) idő kérdése a szén-monoxid megjelenése halálos mennyiségben. Ezért kell az új ablakokba résszellőzőt szereltetni – hangsúlyozza a hatóság. A legtöbb probléma egyébként a fürdőszobában van, mivel kicsi a légtér, a mérgező gáz pedig jobban megmarad. – Szén-monoxid va­lamennyi olyan tüzelő-, fűtő-, vízmelegítőeszköznél kialakulhat, ami nyílt lánggal működik, legyen az kandalló, gáz- vagy vegyes tüzelésű kazán, cirkó, cserépkályha vagy konvektor. Tévhit, hogy csak gázüzemű készülékek esetén alakulhat ki a mérgező gáz – magyarázza a Borsnak Dóka Imre, az Országos Ka­tasztrófavédelmi Főigazgatóság szóvivőhelyettese. Mit szabad a tulajnak? A radiátorok légtelenítését maga a tulajdonos is el tudja végezni, viszont a konvektorok és egyéb hőtermelő berendezések átvizsgálását csak szakember végezheti el. A magyar lakások nagy részében gázt használnak az otthon felmelegítésére, ezeknél az eszközöknél pedig kell a rendszeres ellenőrzés. A szakemberek megtisztítják a készülékeket és be is állítják, hogy azok gond nélkül és biztonságosan működhessenek majd a leghidegebb hónapokban. Ilyenkor, ősszel a szerelők tele vannak munkával, folyamatosan úton vannak, hogy a fűtőeszközöket ellenőrizzék. Kulcsár Zoltán gázszerelő tapasztalata szerint erre csak nagyon kevesen gondolnak időben. – A régi kuncsaftok tudják, hogy ilyenkor már csak két-há­rom héttel későbbre tudok időpontot adni, így ők előre gondolkodnak. Sokan úgy vannak vele, hogy a fűtésszezon előttig ráér az átvizsgálás, abba azonban nem gondolnak bele, hogy amennyiben javítani is kell a készüléket, akkor az már nagyon sok időbe telik, mire készen lesz – mondja a gázszerelő, hozzáfűzve: ha évente karbantartják az eszközöket, akkor nagy baj már nem lehet, mivel az éppen a lehetséges problémák elhárítására szolgál. Mi ingyenes? Szeptember 15. és október 14. között, azaz a tényleges fűtési szezon előtt a budapesti távfűtéses társasházak egyszer ingyen kérvényezhetik, hogy meleg legyen, azaz felfűtsék a rendszert. Így kiderülhetnek az esetleges problémák. Ezen az időszakon kívül viszont fizetni kell a Főtávnak a szolgáltatásért. Ha olyan családi házban vagy társasházban él, ahová nincs bejegyezve cég, a ké­ményseprés teljesen ingyenes. A szakember akkor megy ki, amikorra a tulajdonos vagy a közös képviselő időpontot foglal. ", "site": "https://www.borsonline.hu/cimke/veszely"}
{"title": "Veszélyes a sztárgyerekek élete ", "body": "\nNincs olyan ember, aki ne nézné meg valamelyik szerette, barátja vagy kedvelt sztárja gyerme­kének képét a legnagyobb közösségi oldalakon. A virtuális gyerekmustra elsőre bájosnak tűnhet, de a civilek és a közszereplők gyermekei életében is igen káros lehet a túlzásba vitt fotózkodás Miskei Anikó pszichológus szerint. – Nagyon nagy felületet kap a mai közösségi médiá­ban, hogy a szülők a gyermeküket rendszeresen, akár naponta posztolják. Ha egyszer-egyszer előfordul, akkor nincs vele baj, hisz mindenki büszke saját csemetéjére, nem beszélve arról, hogy egy pozitív élmény éri őket. Viszont, ha ez napi szinten történik, akkor él az a feltételezés, hogy a szülő a külvilág felé akarja mutatni, hogy ő a legszuperebb édesanya vagy édesapa a világon – mondja Anikó. Nincs ez másképp a véleményformálók és sztárszülők esetében sem, ahol sok esetben a híresség lájkvadász bejegyzésekben osztja meg a legfrissebb képeit gyermekéről népszerűsége vagy a vagyona növelése érdekében. – Sok influencer anyuka üzletszerű célra használja fel a gyermekeit, ez szintén nem etikus ebben a formában, mivel a gyermekeknek megvannak a személyiségi jogaik. Másfelől nézve ez a véleményvezér szülők esetében többé-kevésbé elkerülhetetlen, hiszen a Facebookon vagy Instagramon reklámoznak egy terméket és keresik a kenyerüket. Azt szoktam javasolni a szülőknek, hogy mindig gondoljunk bele abba, hogy ha róluk osztott volna meg a családjuk egy gazdasági céllal készült képet, hogyan fogadták volna. Külföl­dön régóta, itthon mostanában kezd elterjedni a bullying kifejezés, ami fizikai vagy lelki bántal­mazást jelent. Egy olyan kép, ami kínos vagy nevetségessé teszi a gyermeket, lényegében ugyanezt takarja. Lehet, hogy a szülő más szemüvegen keresztül nézni ezeket a fotókat, de gyakran előfordul, hogy emiatt az iskolában negatív megjegyzésekkel bántják a képen szereplő gyermeket a kortársai.  ", "site": "https://www.borsonline.hu/cimke/veszely"}
{"title": "Tragédia is történhetett volna - éles gránát lapult Völgyi Zsuzsi szüleinek kertjében ", "body": "\nNem épp megnyugtató azt hallani, ha valakinek a háza mellett egy éles gránát bújt meg a földben - pláne, ha az a valaki a rokonunk. Teljesen átérezzük, min mehetett át Völgyi Zsuzsi, amikor a férje és annak egy barátja az énekesnő anyukájának házánál dolgozott az épület szigetelésén - kiástak ugyanis egy szárnyas repeszgránátot, amiről a később kiérkező tűzszerészek megállapították: éles volt. Azaz könnyen tragédiával végződhetett volna az eset, így nem csoda, hogy Facebook-posztjában Zsuzsi így ír: “Ma új születésnapi dátumot írunk nekik.” Ma a fÃ©rjem, Ã©s a barÃ¡tja anyukÃ¡m hÃ¡zÃ¡nak szigetelÃ©se kÃ¶zben kiÃ¡sott egy szÃ¡rnyas repeszgrÃ¡nÃ¡tot! Ez nem vicc! Åk voltak... KÃ¶zzÃ©tette:  Zsuzsi VÃ¶lgyi  â  2018. oktÃ³ber 15., hÃ©tfÅ ", "site": "https://www.borsonline.hu/cimke/veszely"}
{"title": "Nyolc óra alatt mentettek ki két magyar turistát a Fogarasi-havasokban ", "body": "\nNyolc órát tartott két magyarországi túrázó éjszakai kimentése a Fogarasi-havasok egy veszélyes részéről - közölte kedd reggel a Mediafax hírügynökség a Salvamont hegyimentő-szolgálat Szeben megyei vezetőjére hivatkozva. A magyar turisták a 2535 méter magas Negoj-csúcs közelében letértek a kijelölt útvonalról, és egy olyan sziklás helyre jutottak, ahonnan semerre nem tudtak továbbmenni. Hétfőn sötétedéskor riasztották a hegyi mentőket, akiknek hajnali két órára sikerült levezetniük őket a Negoiu menedékházig. A hegyimentő-szolgálat vezetője, Adrian David közölte: senki nem sérült meg, bár a hely, ahol a magyar túrázók elakadtak, rendkívül veszélyes. Elmondta: idén már kétszer szenvedtek súlyos balesetet olyan túrázók, akik - a magyarországiakhoz hasonlóan - letértek a kijelölt útvonalról. ", "site": "https://www.borsonline.hu/cimke/veszely"}
{"title": "Beöltözött Halloweenre, majdnem megvakult ", "body": "\nÖtletes, de legfőképp rémisztő halloweeni jelmezek ezrei lepték el a világhálót mindazok örömére, akik inspirálódni szeretnének az esti beöltözős bulira. A siker érdekében sokan bármit megtennének, de bátran kijelenthetjük, hogy egy művérből, parókából és színes kontaktlencséből álló kezdőszettel már kellően hatásos jelmezt lehet készíteni. Vigyázni kell azonban ezekkel a kiegészítőkkel, ugyanis például az extrém kinézetű kontaktlencsék nem biztos, hogy olyan egyszerűek, mint amilyennek látszanak. Egy kanadai édesanya, Julie Turcotte arról számolt be a helyi médiának, hogy 11 éves kislánya, Emilie majdnem elvesztette a látását, miután egy ilyen pár kontaktlencsét viselt a halloweeni jelmezéhez. Julie arra ösztönzi a szülőket, hogy vegyék nagyon komolyan a kontaktlencse okozta kockázatokat, főként, ha azokat kozmetikai célokra szeretnék használni gyermekeik. – Négy teljes napig rettegtünk. Semmit sem látott. Mindezt egy pár ijesztő lecséért! – mondta az anya. Julie elmondta, hogy lánya körülbelül négy óra hosszán át viselte a lencsét az iskolában, mielőtt kivette volna, amíg vacsorázik. Ezután visszatette őket, hogy barátaival „Csokit vagy csínyt” játszhassanak a szomszédságban. Hazaérve elalvás előtt ismét kivette a lencséket. Másnap Emilie sikítva ébredt fel, majd azt kiáltozta, hogy szemei tüzesen égnek. Az édesanya kinyitotta kislánya könnyes szemeit, mire meglátta, hogy azok vérvörösek. Orvosai később elmondták, hogy ez a szaruhártya sérülésének tünete. Szerencsére Emilie fájdalmai enyhülni kezdtek, majd lassan a látását is visszanyerte, habár egy hónapig napszemüveget kell viselnie, hogy a szaruhártya begyógyulhasson. – Ha egyszer elveszíted a látásod, már nem kaphatod vissza. A kontaktlencsék jó kellékei lehetnek egy jelmeznek, de mégis milyen áron? – tette hozzá Julie, miután kiderült, hogy lánya több barátja is ugyanezt a lencsét viselte. A történtekkel kapcsolatban megkérdezett szemész szakorvosok felhívták a figyelmet arra, hogy tilos olyan kontaktlencséket viselni, amik nincsenek klinikailag bevizsgálva. (via  Ladbible ) ", "site": "https://www.borsonline.hu/cimke/veszely"}
{"title": "Íme a 7 legveszélyesebb turistacélpont ", "body": "A turistákat mindig is vonzották a veszélyes helyek, amiket feltérképezhetnek. Sokszor óriási kockázatot vállalnak, hogy a közelébe jussanak egy-egy természeti látványosságnak. Ám nincsenek tisztában vele, hogy némelyik látványos fotó akár az életükbe is kerülhet. \nNátron-tó A szürreális képet festő tanzániai tó maga a pokol. Az alkálisóból képződött réteg a tófelszínen olyannyira veszélyes, hogy az összes élőlény már attól is meghal, ha csak érintkezik vele. Nem csoda, hogy szigorúan tilos fürdeni benne. A vízből ezen felül rendkívül erős kén-hidrogén-szag is árad, amely rövid idő alatt fulladást okozhat. Afar-medence Etiópiában, az Afar-medence te­rületén fekszik az Erta Ale névre hallgató vulkán, amely a világ egyik legveszélyesebb tűzhányója. Pont ezért vonzza a turistákat, akik közül sokan meghaltak már a váratlan kitörések következtében. A láva állandóan mozgolódik benne, emiatt a repedések teljesen váratlanul mozoghatnak  Elefánt-királyság A Thaiföldön található krokodilfarm igazi turistalátványosság. Persze egyáltalán nem veszélytelen, többen is szenvedtek már – önhibájukból – komoly sérüléseket. A turistákat egy vékony, fából készült tutajba ültetik, amelyet műanyag hordók tartanak a vízen. Ezekből etethetik az éhes krokodilokat egy bot segítségével, de aki bátor, az a kezéből is megpróbálhatja. Bikini-atoll A csendes-óceáni Marshall-szigetek része kívülről valóságos paradicsomnak néz ki, de a látszat csal. A sziget környéke ugyanis része volt egy amerikai nukleáris tesztprogramnak, amelyről a romok még ma is árulkodnak. A magas sugárzás daganatos megbetegedéseket okozhat, így a turistáknak nem ajánlják, hogy sok időt töltsenek  Madidi Nemzeti Park  A bolíviai természeti csoda elsőre festőien néz ki, viszont számos veszélyt rejt magában. Ez a park ad ugyanis otthont a világ legmérgezőbb és legagresszívabb növényeinek és állatainak. A zöldesek mérgezőek, a sebek pedig a legapróbb vágástól vagy szúrástól is elfertőződhetnek, amely szinte biztos halált eredményez. Washington- hegy Az amerikai hegy csúcsán mérték eddig a legerősebb szelet, amely nem kevesebb, mint 327 kilométer/óra. A hőmérséklet emellett gyakorta mínusz 40 fok alá csökken, a sűrű hóesés pedig rendkívül veszélyessé teszi a helyet. Mindezek ellenére rengetegen vágnak neki, noha az emberi testre nehezedő terhelés ugyanakkora, mint a Mount Everest tetején. Halál-völgy Az amerikai völgy valóságos szárítómedence. A lenyűgöző sivatag mágnesként vonzza a turistákat, de aki eltéved benne, az gyakorlatilag aláírta a saját halálos ítéletét. Itt mérték ugyanis a valaha mért legmagasabb hőmérsékletet, 56,7 Celsius-fokot. Víz nélkül mindössze 14  ", "site": "https://www.borsonline.hu/cimke/veszely"}
{"title": "Lövöldözésnek hitt tragédia a középiskolában: valójában robbanás történt ", "body": "\nA helyi hatóságok szerint pénteken a kora reggeli órákban lövöldözés történt egy észak-karolinai középiskolában. A nyomozás jelenleg is folyik, egyelőre annyit lehet biztosan tudni, hogy a Topsail Középiskolában a lövöldözés idején nem volt tanítás, ám a támadó kilétére egyelőre nem sikerült rájönni. Az iskolát bezárták a nyomozás idejére, az idő közben arrafelé tartó gyermekek szállítását felfüggesztették: az iskolabuszok egy külön kijelölt helyszínen összegyűltek, ahonnan a szülők biztonságban hazavihetik gyermekeiket. BREAKING NEWS UPDATE: traffic moving slowly by topsail High. Students in surrounding schools on lockdown.  @wectnews   pic.twitter.com/u950Fss8wp — Gabrielle Williams (@GSWilliams_News)  November 9, 2018 FRISSÍTÉS: Híradások szerint a nyomozás során nem találtak lövöldözésre utaló nyomokat, habár a kiszűrődő hangok egyértelműen fegyveres támadásra utaltak.  Mint kiderült, az intézményben található hűtő-, fűtő-, légkondícionáló-berendezés vált működésképtelenné, ami lövésekhez hasonló hangokat eredményezett.  – Azt gondoljuk, hogy egy mechanikus gépezet meghibásodásáról van szó – nyilatkozta a rendőrkapitány.  ", "site": "https://www.borsonline.hu/cimke/veszely"}
{"title": "A vizes levélen is megcsúszik az autó ", "body": "Ha már felkészítette az autóját a télre, jól tette, de még nem dőlhet nyugodtan hátra. A balesetek nagy részét a figyelem hiánya okozza. \nNem forog a nyak  Az emberek többsége a téli közlekedéstől fél leginkább, de már az igazi randa őszi időnek – ami itt van a kertek alatt – is megvannak a veszélyei. Leginkább az időseknek jelent problémát ilyenkor a világos órák számának csökkenése és a köd, de nem csak ez okozhat balesetet az utakon.  – Önmagában az időjárás-változás következtében is lehetnek olyan egészségügyi problémák, amik miatt a korosab­baknak fájdalmaik vannak a végtagjaikban vagy a testük valamely más pontján – magyarázta Dobrocsi Endre közlekedési szakértő. – Ez lehet például ízületi panasz, és tény, hogy egy ilyen tünet hatással van a közlekedésre is. Hiszen az ember egy fájós nyak miatt nem tud kellően szétnézni, vagy azért, mert nehezebben mozog a dereka. Emellett idősebbeknél – persze tisztelet a kivételnek – rosszabbodik a reflex, ami még többet számít, ha most útra kelnek. Autósok, biciklisek, gyalogosok sem tudják, milyen veszélyes lehet az évnek ebben a szakaszában egy szemre teljesen jól járható útszakasz. Veszélyes a péntek         Veszélyes a péntek Pénteken történik a legtöbb közlekedési baleset a Központi Statisztikai Hivatal adatai szerint, és meglepő módon vasárnap a legkevesebb. Ez azzal is magyarázható, hogy pénteken sokan indulnak hosszabb útra munka után, és az egész hét fáradtsága nagy rizikó. Sajnos minden évben egyre többen halnak meg az utakon, és főleg az őszi-téli kiszámíthatatlan időjárás szedi az áldozatait. 2018 első felében egyébként 7570 közlekedési baleset történt Magyarországon, 254 volt halálos kimenetelű.     Fekete jég az úton Most még nincs hó és látszólag jég sem, így azt gondoljuk, minden ideális a közlekedéshez, pedig nagyon tévedünk. A szakértő szerint az útra potyogó vizes falevelek is lehetnek olyan csúszósak, mintha jég lenne az autó alatt. Ráadásul hajnalban már sokfelé előfordul, hogy deres az útfelület. A szemmel nem látható, szinte hártyavékony jeget az aszfalton fekete jégnek nevezik, mivel még csillogni sem csillog, a legtöbb esetben észrevehetetlen. Pedig, ha megcsúszik rajta az autó, tudni kell jól reagálni.  – Figyeljünk a természet előidézte veszélyekre! Elővigyázatosabban kell közlekedni a reggeli és az esti órákban, hiszen olyankor a legpárásabb az idő, és ha a pára lecsapódik az útra, abból jég lesz. Számolnunk kell még a látási viszonyok romlásával is, ami az idősebbeknél nagyobb problémát jelent még akkor is, ha egyébként rutinos sofőrökről beszélünk – figyelmeztetett Dobrocsi. Ezekre a kockázatokra fel kell készülni, és ha lehet, el is kell őket kerülni, például úgy, hogy nem a hajnali órákban indulunk útnak, és megpróbálunk még sötétedés előtt hazaérni. Látni és látszani         Az ORFK-Országos Balesetmegelőzési Bizottság és az X-MEDITOR Kft. közös, hagyományos közlekedés-biztonsági kampánya idén október 17-től december 7-ig tart. Arra ösztönzik az autósokat, hogy éljenek a felkínált lehetőségekkel, vagyis vizsgáltassák át az autójuk világító és fényjelző berendezéseit, gumiabroncsait, valamint ellenőriztessék a látásukat – mindezt ingyen. A kampányhoz csatlakozott szervizek külön igazolólapot adnak át a sofőröknek arról, hogy a vizsgálaton részt vettek, és a járművük megfelelt a jogszabályokban előírtaknak. További infó: www.latnieslatszani.hu     Nézze az út mentét is! Sokan sokféle módszerre esküsznek, miként lehet elkerülni ilyenkor a kellemetlen találkozást az elénk ugrott vaddal: dudálással, a reflektor felkapcsolásával, kikerüléssel. A szakember szerint ezek közül egyik sem biztos, mivel minden vad másképp reagál.  – A legjobb módszer, hogy olyan vidékre érve, ahol fennáll a vadveszély, felkészülünk minden eshetőségre. Ezek az útszakaszok sokkal nagyobb koncentrációt igényelnek, mivel nemcsak az utat kell nézni, hanem az út melletti területeket is. Utóbbi nehezebb, ha nincs learatva például a kukorica, vagy fás-erdős a táj, hiszen itt elrejtőznek az állatok, majd, ha úgy gondolják, hipp-hopp útra kelnek. Azt tudom ajánlani, hogy fejben mindig álljunk készen a hirtelen fékezésre, így kisebb lesz a reakcióidőnk. A fékezésen kívül ne próbálkozzunk mással, mivel nem tudhatjuk, nem számíthatjuk ki előre, hogy mi fog történni: a vad lemerevedik előttünk, továbbszalad vagy visszarohan oda, ahonnan jött – javasolta a szakértő. ", "site": "https://www.borsonline.hu/cimke/veszely"}
{"title": "Ájulásig éhezteti magát Zimány Linda ", "body": "Az ügyvéd-modell szerint rémisztő egy fitneszverseny-diéta, ugrált a cukra, de megmutatta, számára hol vannak a határok. \nExtrém koplalásáról vallott Zimány Linda. A bomba formában lévő Linda a Fitbalance arcaként is az egészséges életmódra kívánja felhívni az em­berek figyelmét, miközben ő maga is kipróbálta már magát fitneszmodellként. – Az életem része lett és az ehhez kapcsolódó versenydiéta is. Egy sikeres szereplés után megszépülnek az emlékek, de egyébként első hallásra rémisztőnek tűnhet, hiszen a saját biológiai és fizikai határainkat feszegetjük. Három hónapon keresztül csak uborkát és tilápia halat ettem. Muszáj vagy hozzászokni, hiszen energiára volt szükségem. A verseny előtt jön a vízhajtás: nos, nincs mit szépíteni, rettenetesen megterhelő még annak is, aki úgy, mint én, korábban is odafigyelt az étkezésére. Nagyon sokat ugrált az inzulinom, hiszen fokozatosan vontam meg magamtól a szénhidrátot, amit az utolsó hónapban már teljesen elhagytam – mesélte Linda, aki az elképesztően szigorú diéta mellett szinte semmit sem tudott csinálni. – Az utolsó hónapban szénhidrát nélkül edzettem napi há­rom-négy órákat. Ez teljes embert kívánt tőlem. Utána már nem volt energiám dolgozni, még beszélni is alig tudtam. Ekkoriban nem jártam társasági eseményeken, hiszen nem ehettem, nem ihattam, minden energiámat az edzőteremre tartogattam – tette hozzá. Linda, miközben hamarosan szakvizsgázik és teljes jogú ügy­védként fog praktizálni, nem szeretné feladni a fitneszversennyel kapcsolatos vágyait, sőt egy igen extrém elhatározást is tett. – Egyszer, ha gyerekem lesz, szeretném a fittmami kategóriában is kipróbálni magam. Ez egy elég jó kihívás lenne, hogy a szülés után formába hozzam magam. Terv már van, partner még nincs hozzá, de remélem, a közeljövőben meglesz a megfelelő ember is. ", "site": "https://www.borsonline.hu/cimke/veszely"}
{"title": "Önként vállalta az amerikai férfi, hogy Tarzanként éljen ", "body": "\nHazen Audel az Egyesült Államokban született, de 19 évesen úgy döntött, útra kel, hogy felfedezzen a világ különböző pontjain elszigetelten élő, ismeretlen, és talán nagyon veszélyes törzseket. Először Ecuador vadon élő embercsoportjához csatlakozott, majd az esőerdőkben élt együtt a Huaorani és Quechua törzsekkel.                View this post on Instagram                         A post shared by Hazen Audel (@hazenaudel)  on  Jul 9, 2017 at 10:15am PDT Közöttük csak úgy maradhatott életben, ha nyersen megeszi a szarvasmarha húsát, és szintén nyersen fogyasztja a tehéntejet. A ma már 44 éves Audel az elmúlt 25 év tapasztalatairól túlélő útmutatást készített, elképesztő kalandjairól pedig a National Geogra­phickal filmet is forgatott.  ", "site": "https://www.borsonline.hu/cimke/veszely"}
{"title": "Négyéves korában lett adrenalinfüggő Tom Cruise ", "body": "Kiskora óta veszélyesen él Tom Cruise. Már gyerekként gyakorolta az ejtőernyőzést – csekély sikerrel. \nTom Cruise évtizedek óta szomjazza a ve­szélyt. A sármőr színész ugyan már közelít a hatvanhoz, ám még mindig nem hajlandó lemondani arról, hogy maga végezze a kaszkadőröknek való mutatványokat a filmjeiben. Tetőkön ugrál, helikoptert vezet, és ha kell, ejtőernyővel veti ki magát belőle. Az Empire magazinnak adott interjújában most elárulta, gyermekkora óta vonzzák az életveszélyes helyzetek. – Az egyik első trükköm az volt, hogy leugrottam a családi házunk tetejéről. Négyéves voltam. Édesanyám éppen új lepedőket vett, én meg fogtam ma­gam, kötelet erősítettem rájuk és a testemre, mintha ejtőernyő lenne. Aztán ugrottam. Szerencsére esett aznap reggel, így a puha, sáros földre érkeztem. A fejem a két lábam között csapódott a talajba. Sosem felejtem el ezt az élményt. Mielőtt elvesztettem volna az eszméletem, az volt az utolsó gondolatom: anyukám ezért kinyír – idézte fel az 56 éves színész, aki azóta is folyamatosan szomjazza az adrenalint. Sérülten is bírja Cruise tavaly a Lehetetlen küldetés című akciófilm hatodik részének forgatása alatt kispadra ültette a kaszkadőrét, és ő maga ugrott ki egy repülőből, hét­ezer méter magasból. Mint a legtöbb jelenetet, ezt sem volt elég egyszer rögzíteni: állítólag százhatszor ismételte meg a mutatványt. Egy másik alkalommal pedig maga ugrott át egy épület tetejéről a másikra. Rosszul érkezett, lába a betonfalnak csapódott, és eltört a bokája. Hamar visszatért a munkához, pedig még nem épült fel teljesen. A baleset később sem szegte a kedvét, a Top Gun készülő második részében sem ad sok munkát a dublőrének, s még az sem tántorította el, hogy a filmben szereplő harcigép vezetéséhez nem volt engedélye. Megkérte a producereket, adjanak neki néhány hetet, hogy elvégezzen egy gyorstalpalót, és valóban ő szállhasson fel a géppel. ", "site": "https://www.borsonline.hu/cimke/veszely"}
{"title": "Aszteroida csapódhat a Földbe ", "body": "\nMinden idők legpusztítóbb nukleáris fegyverének, a szovjetek Cár-bombájának az erejével is felérő robbanást váltana ki, ha az aszteroida becsapódna. Idén júniusban figyelték meg a 213 méter széles égitestet, aminek a 2018 LF16 nevet adták. A NASA szerint az objektum konkrét fenyegetést jelent a Földre. Legkorábban öt év múlva, 2023. augusztus 8-án lehetséges egy ütközés. Bár a milliónyi keringési pálya miatt igen csekély az esélye: 1 a 30 millióhoz, hogy becsapódjon, a NASA veszélyforrásként kezeli. ", "site": "https://www.borsonline.hu/cimke/veszely"}
{"title": "Bódi Sylvi megúszta a cápatámadást ", "body": "A modellt legtöbbször egzotikus környezetben láthatjuk, ahol imádott hobbijának, a szörfözésnek hódol. A szép sport azonban egyáltalán nem veszélytelen. \nÉvek óta kétlaki életet él Bódi Sylvi. Bár a csinos műsorvezetőnek Budapest a bázisa, az év nagy részében különleges tájakra utazik, hogy két nagy szenvedélyének hódolhasson: a szörfözésnek és a különböző kultúrák megismerésének. A modell a kivételes szépségű helyszíneken is szívesen pattan deszkára, nem rettenti el a cápák esetleges felbukkanása sem. A szörfösök védik ezeket a kecses ragadozókat, és tiszteletben tartják a territóriumukat, de szükség van a szabályok pontos ismeretére, hogy ne legyen baleset a találkozás vége. – Életem során háromszor találkoztam cápával, s mivel ismertem a szabályokat és figyeltem a jelekre, mindet sikeresen megúsztam. Az első Jáva szigetén történt, a deszkán ültünk és vártuk a hullámot. Először nem voltam biztos benne, hogy jól láttam, de később megint felbukkant tőlünk vagy három méterre, akkor döntöttem úgy a partneremmel, hogy azonnal kievezünk. – Később még kétszer találkoztam cápával, egyszer Észak-Karolinában és Balin. Az észak-karolinai eset nagyon durva volt, mi ép bőrrel megúsztuk a cápák felbukkanását, de aznap tőlünk 10, és 50 kilométerre két halálos támadás is volt – mesélte Sylvi annak kapcsán, hogy a Discovery Channelen elkezdődött a Cápák hete. A sorozat egyébként a televíziózás történetének egyik legrégebben futó tematikus hete, a nyár cápás eseménye immáron harmincadik alkalommal tér vissza a képernyőre. ", "site": "https://www.borsonline.hu/cimke/veszely"}
{"title": "Ezért élnek tovább a nők ", "body": "\nA nők többnyire túlélik a férfia­kat, talán mert néhánynak nincs veszély­érzete. Vagy csak mert fittyet hánynak a legalapvetőbb munkavédelmi előírásoknak is. Bár mit tegyen az a rasztafari, aki a méretes haja végére kénytelen ráilleszteni a sisakot? Mondjuk van olyan észlény is, aki tényleg maga alatt fűrészeli a fát… Tragikusan vicces összeállítás az emberi felelőtlenségről. ", "site": "https://www.borsonline.hu/cimke/veszely"}
{"title": "Autóra zuhant egy magyar turista - egyre többen hódolnak a veszélyes trendnek ", "body": "Az erkélyugrás évek óta szedi halálos áldozatait Mallorcán, de a részeg külföldi turisták nem tanulnak a tragédiákból. Egy 25 éves magyar nő megúszta súlyos sérülésekkel. \nSúlyos sérüléseket szenvedett egy 25 éves magyar nő, miután pár hete kizuhant egy mallorcai hotel második emeletéről. A balconing, vagyis erkélyugrás már a korábbi években is óriási problémát okozott a turisták körében népszerű spanyol szigeten. A főként brit és német turisták által kedvelt őrült játék idén már három áldozatot követelt. Rendszerint előfordul ugyanis, hogy a részeg fiatalok rosszul mérik fel a távolságot, és a medence mellé esnek. A vállalkozás lényege, hogy az – általában részeg – turisták emeleti hotelszobáik erkélyéről vetik magukat az úszómedencébe. A balconingnak van egy másik, szintén hajmeresztő változata: amikor egyik erkélyről a másikra másznak át. Az őrült ugrást rendszerint videóra is veszik és feltöltik a YouTube-ra. Szakértők szerint pont a várható népszerűség játssza a legfőbb szerepet abban, hogy az életveszélyes erkélyugrás ennyire népszerű lett. A fiatal magyar nő zuhanásának körülményei egyelőre rejtélyesek. A brit Daily Mail információi szerint a kétcsillagos Leblon Hotel második emeletéről zuhant a mélybe, de nem a medencébe, hanem egy autó motorháztetőjén landolt. Az eset szerencsére nem végződött tragédiával, de a részeg nő súlyos sérüléseket szenvedett. A Bors megkereste a szóban forgó hotelt és a külügyminisztériumot, de ezidáig nem válaszoltak a baleset körülményeivel kapcsolatos kérdéseinkre. Hogy komoly problémáról van szó, azt az is bizonyítja, hogy Mallorcán nemrégiben válságtanácskozást hívtak össze a szállodájuk erkélyéről a medencébe ugráló turisták miatt. A hatóságok magas büntetéssel próbálják visszaszorítani az őrült divatot, 600-1500 euró közötti – a 165 ezer forinttól félmillióig is terjedő – bírságokat szabnak ki az ugrálókra. A szállodák egyelőre annyit tehetnek, hogy kitiltják a saját és mások testi épségét is veszélyeztető vendégeiket. Már ha egyáltalán azok túlélik az ugrást. ", "site": "https://www.borsonline.hu/cimke/veszely"}
{"title": "Ha elmúlt 65 éves, gondolja meg, hogy vezessen-e! ", "body": "Bizonyára önnek is van olyan szép korú ismerőse, aki úgy véli, nyugodtan vezethet még autót, a családja viszont ellenkezik. Mikor kell visszavonulót fújni? \nA fiatalok is rengeteg hibát vétenek vezetés közben, de nem mindegy, hogy hogyan és mennyi idő alatt reagálnak adott szituációkban. Statisztikák szerint az 53 évnél idősebb sofőrök az átlagosnál több kárt okoznak, de ezen károk értéke elmarad a fiatalabb korosztály által okozott károkétól. – Az érintett korosztály általában lassabban vagy jóval lassabban vezet. Mennyibe kerül?          A jogsi megújítása 50 éves korig 7200 forint, 50 és 60 év között 4800 forint, 60 és 70 év között 2500 forint. A 70. év betöltése után 1700 forintba kerül. Ezután mehetünk a kormányablakhoz, ahol újra ki kell nyitni a pénztárcát. Az ügyintézés díja 1500–4000 forintig terjed.      Mégis, a romló reflexek miatt nyugodtan kijelenthető, hogy minél idősebb valaki, annál több koccanásos helyzetet idézhet elő. A tapasztalatok szerint azt mondanám, hogy 60–65 év fölött már csak akkor üljön valaki autóba, ha nagyon muszáj, és csak rövid távokra. A budapesti közlekedést például egyáltalán nem ajánlanám  – mondta el a Borsnak Sándor Kriszta biztosítási szakértő. Nem látják be a kanyart  Ugyan a mozgásuk már korlátozottabb, de pont ezért a korosodók sokkal megfontoltabban vezetnek. Nem ülnek ittasan a volán mögé, mindig bekötik magukat, és a rosszabb látási viszonyok miatt éjszaka és rossz időben nem szívesen közlekednek. Ennek ellenére például a balra nagy ívben ka­nyarodás vagy a holttér nagy galibát okozhat, mivel a pe­riférikus látás folyamatosan romlik. Akkor kapcsolnak, amikor megvan a baj Hazánkban is előfordult már, hogy egy megélt korú, egész pontosan egy 91 éves bácsi fordítva hajtott fel az autópályára. 97 évesen is vezetett          Bár a felesége nem szívesen engedte a volán mögé Bálint gazdát, a most már 99 éves kertészmérnök két évvel ezelőtt még elgurult ide-oda, persze csak a felesége háta mögött. Egyszer, amikor Antónia nem volt otthon, Gyuri bácsi a kertészetbe indult autóval. Hogy a nejét kiengesztelje a szabályszegése miatt, a legszebb cserepes virágot vitte haza, de mégsem tette zsebre, amit a párjától kapott.      Csak a szerencsének volt köszönhető, hogy nem okozott katasztrófát, de a férfi belehalt a balesetbe, miután árokba hajtott. Dobrocsi Endre közlekedésbiztonsági szakértő szerint csak a baj esetén kapnak a fejükhöz az idős sofőrök. – Ameddig nem történik baleset, általában nyugodtan róják az utakat. Sokan csak azzal az indokkal tartanak autót otthon, hogy csupán temetőbe vagy boltba mennek, abba viszont nem gondolnak bele, hogy pár száz méter is elég ahhoz, hogy megtörténjen a tragédia – ma­gyarázta a szakértő. Megszokásból járják az utakat    Sajnos sokszor a háziorvos an­nak ellenére is kiadja az engedélyt, hogy az idősnek lassúak a reflexei, nem lát jól, és a hallásával is baj van. – Nemcsak a körzeti orvos a hibás, hanem a sofőr is, ha nem veszi észre, hogy már nem megy jól a vezetés, a mozgás vagy a látás. Beteg? Akkor inkább ne!          Az idősebb sofőrök bár sok év tapasztalattal rendelkeznek, de mégis vannak olyan helyzetek, amelyeknél veszélyeztethetik a biztonságot. Ilyen például az elsőbbségadás, a balra kanyarodás, de a sűrű forgalom is problémát jelenthet azoknak, akiknek csökkent a reakcióidejük. A lassú, de számukra biztonságos közlekedés egyfajta láncreakcióként hat, mivel a fiatalabb sofőröket gátolják a gyorsabb haladásban. Ők emiatt idegesek lesznek, és meggondolatlanul cselekedhetnek. A statisztikák szerint az alvászavar ugyan minden korosztályt érint, de az említett esetében még alvászavar-szűrővizsgálat is kellhet, mert nagyobb a hajlam. Bármilyen gyógyszert szed, jelezze kezelôorvosának, hogy vezet.      Persze ezt mindig rossz beismerni, de abba bele kell gondolni, hogy így kevésbé veszélyeztetik a többi közlekedőt – figyelmeztetett Dobrocsi. – A másik nagy probléma a rutinos vezetés, ami azt jelenti, hogy ha egy jól megszokott útvonal egyik kereszteződésében megváltozik a forgalmi rend vagy új táblát vezetnek be, akkor azt nem veszik figyelembe. Pontosan ezért szorgalmaznám, hogy az orvosi vizsgálatok mellett KRESZtesztet is teljesíteni kelljen a ve­zetői engedély megújításakor. ", "site": "https://www.borsonline.hu/cimke/veszely"}
{"title": "Ön is kiposztolta, hogy iskolába ment gyermeke? Akkor óriási veszélynek tette ki őt ezzel ", "body": "\nMost, hogy elkezdődött az iskola, a büszke szülők előszerettel posztolnak gyermekeikről képeket, ám fogalmuk sincs arról, mekkora veszélynek teszik ki őket ezáltal. Raj Samani, a McAfee számítógépes biztonsági rendszerek kiépítésével foglalkozó cég vezető tudósa és partnere elárulta, hogy a szülők egyharmada úgy teszi közzé ezeket a képeket, hogy az bárki számára elérhető, így a pedofilok is könnyen rábukkanhatnak. – Ezekből a megosztásokból bárki könnyedén kinyomozhatja a gyermek korát, iskoláját, de még a lakcímeket is – mondta Samani a  Metrónak . De nem csupán ez az egyetlen ok, amiért nem javasolják, hogy a felnőttek képeket töltsenek fel gyermekeikől a közösségi hálóra. Egy felmérésből kiderült, hogy a 11-12 éves korosztály egynegyede retteg attól, hogy osztálytársai egy korábbi fotójára bukkannak az interneten, melyet szüleik osztottak meg és gúny tárgyává válnak ezáltal. A szülőknek megosztás előtt kétszer is át kellene gondolnia, hogy valóban közzé szeretnének tenni egy-egy fotót, és nagyon fontos volna ellenőrizniük a biztonsági beállításokat, illetve korlátozni azt, hogy ki láthatja a bejegyzéseket és ki nem – javasolta a szakértő. ", "site": "https://www.borsonline.hu/cimke/veszely"}
{"title": "Rendkívül veszélyes, halálos méregnek számító kábítószert találtak a Liszt Ferenc reptéren\r\n\r\n ", "body": "\nA fentanil nevű mérget egy Kínából érkező, fitnesz terméknek feltüntetett dobozban találták, írja az MTI Ez a szintetikus ópiát nemcsak a kábítószert fogyasztókra életveszélyes, hanem az áruforgalmon keresztül érkező csomagokkal érintkező emberekre is. A fentanilból kettő milligramm is halálos lehet, ami nagyjából egy gramm heroinnak felel meg - írták a közleményben. A tájékoztatás szerint a kábítószert a NAV Repülőtéri Igazgatósága kábítószer birtoklása bűntett elkövetésének megalapozott gyanúja miatt lefoglalta és feljelentést tett a Repülőtéri Rendőr Igazgatóságon. ", "site": "https://www.borsonline.hu/cimke/veszely"}
{"title": "Most a dm müzlijével van gond: többek között látászavart okozhat! ", "body": "\nBio paleo müzlit hívott vissza a dm Magyarország Kft., miután az üzletlánc önellenőrzése során a vizsgált termékben tropán-alkaloidokat fedeztek fel. Ezek átmeneti egészségkárosodáshoz vezethetnek, látászavart, pupillatágulást, szájszárazságot és fáradékonyságot okozhatnak – közölte a dm a holnapján. A Nemzeti Élelmiszerlánc-biztonsági Hivatal (Nébih) a honlapján azt írta, hogy az érintett terméket, az 500 gramm kiszerelésű, dmBio Paleo Müslit a BiologoN GmbH gyártja Ausztriában. Kiemelték, a visszahívás a 2019. 05. 30-i minőségmegőrzési idővel bezárólag valamennyi gyártási tételre kiterjed. A hatóság kéri, hogy a honlapon közzétett azonosító adatokkal ellátott terméket ne fogyasszák el. Bár a dm üzletekben már leszedték a polcokról a müzlit, ha mégis lenne önnél otthon, vigye vissza, visszaveszik! ", "site": "https://www.borsonline.hu/cimke/veszely"}
{"title": "Veszélyben a nyugdíjasok: Étrend-kiegészítővel csalják ki a pénzt ", "body": "Több ezer forintot követel egy étrend-kiegészítő gyártásával és forgalmazásával foglalkozó külföldi cég egy pásztói nyugdíjastól. Az asszony állítja: nem ismeri őket és sohasem rendelt tőlük semmit. Mégis fizetésre akarják kényszeríteni. \nTrükkös pénzlehúzás áldozatává válhatnak a gyanútlan nyugdíjasok. Egyi­kük, Sándor Judit mesélte el a módszert. A pásztói idős asszony nem rendelt semmit, mégis kiszállították postán a pirulákat. A nyugdí­jas hölgy azt mondja, először „csak” a 795 forintos postaköltséget követelte tőle a bosnyák székhelyű vállalat, mára viszont 4590 forintot akarnak vele kifizettetni a semmire, mondván ennyire nőtt három hónap alatt a felszólítási díj.  Visszaküldeni sem tudja a felesleges pirulákat Judit a Borsnak elmondta: ki sem nyitotta a pirulásdobozt, azonnal felhívta a céget, amelynek egyébként Magyarországon mindössze egy postafiókszáma van.  Elmondta, szeretné visszaküldetni, de a postaköltséget nem tudja kifizetni, így szeretne élni azzal a jogával, hogy a vállalkozás állja a visszaküldést, mivel ő nem rendelt semmit. Ez azonban július óta a mai napig nem történt meg. Hosszú hallgatás volt az ügyintézô válasza  – Amikor megkérdeztem a hölgyet telefonon, hogy honnan tudták meg a címem és a telefonszámom, csak hosszú hallgatás volt a válasz. Soha életemben nem hallottam a cégről – mesélte el a Borsnak a 64 éves, komoly mozgásszervi gondokkal küzdő nyugdíjas.  A társaság levélben arról értesítette Juditot, hogy ő maga lépett a telemarketing-osztállyal kapcsolatba, ahol állításuk szerint önként adta meg a címét, amely­re ingyen kézbesítették a terméket, csupán a postaköltséget kell állnia. Erre Judit annyit mondott: egyszerűen hazudnak.  Árulkodó jelek         A cég honlapján azt írja, minden termék a magyar jogrendnek megfelelően törzskönyvezett. A pirulákat kizárólag az EU-ban, főleg Csehországban gyártják, a cégjegyzékszám ugyanakkor egy bosznia-hercegovinai vállalkozásra utal. Weboldaluk szerint a terméket 2017. május 2-án helyezte forgalomba az OGYÉI. Bár a Bors által megkérdezett gyógyszerész még sosem hallott róla, azt megerősítette, hogy szerepel a bejelentett étrend-kiegészítők listáján.     A galiba akkor kezdődött el, amikor július 6-án Judit kapott egy figyelmeztetést, mellékelve egy 1990 forintos csekkel, aminek a befizetési határideje május  29-én lejárt. Nem fizette be, ezért július 27-én újabb, emlékeztető levelet kapott a cégtől, amiben már 2490 forintot követeltek rajta. Augusztus 27-én ez az összeg már 3090-re nőtt, majd 3790-re, mostanra pedig 4590-et forintot hajtanának be rajta.  Dr. Morvai Gábor, a Fogyasztóvédők Magyarorszá­gi Egyesületének ügyvivője a Borsnak elmondta: ilyenkor ajánlott a fogyasztóvédelmi hatósághoz fordulni, amit a járási hivataloknál lehet elérni. Hiába hívtuk, nem vették fel a telefont – Ha az ügyfél telefonon rendeli meg a terméket, a cégnek akkor is kötelessége írásban kiküldeni a köztük létrejött szerződést. Ha ez jelen esetben megvan, de a hölgy mégis elállna a vásárlástól, azt 14 napig megteheti. Mivel a hölgy állítja, ő nem rendelt semmit, így a postaköltséget sem követelhetik rajta. Ha az ügyfél úgy dönt, hogy nem fizet, a cég viszont ezt nem akarja annyiban hagyni, ak­-kor jogi úton, úgynevezett fi­zetési meghagyásos eljárás keretében viheti tovább az ügyet – tudta meg a Bors a szakértőtől. Próbáltunk beszélni a vállalattal is, amely a weboldal szerint hétköznapokon 9 és 16 óra között elérhető, de többszöri próbálkozásra sem vették fel a telefont. ", "site": "https://www.borsonline.hu/cimke/veszely"}
{"title": "Halállal és bénulással riogat a kanyaró ", "body": "Távolinak tűnt az emberéleteket követelő romániai járvány, ám a kór hazánkban is felütötte a fejét. A makói kórház több dolgozójánál és egy betegnél is kimutatták a kanyarót. A fertőzésgyanúsok száma 12-re emelkedett, az országos tisztiorvos teljes zárlatot rendelt el. Féljünk vagy sem? \nMegelőzés Kismamák és 9 hónap alatti babák nem kaphatnak kanyaró elleni védőoltást, nekik ajánlott kerülni a nagyobb tömegeket, közösségeket. Ám számukra is védettséget jelenthet a magas magyarországi oltásfegyelem, s az, ha a környezetükben élőket beoltották. A veszélyeztetetteknek nem szerencsés a román határral szomszédos megyékbe, illetve Romániába utazniuk, így idén egy esetleges erdélyi húsvétról is jobb lemondaniuk – tanácsolta dr. Bense Tamás. Előbb fertőz, aztán jelez Magas láz, kötőhártya-gyulladás, bőrkiütés a fejen, majd az egész testen. Ezek a kanyaró jelei, ám a vírus ezek megjelenése előtt négy nappal, illetve a kiütések eltűnését követő 96 órán át fertőzhet a beteg a környezetében – hangoztatják az egészségügyi szakemberek. Az Állami Népegészségügyi és Tisztiorvosi Szolgálat azt tanácsolja, ha valaki a fenti tüneteket észleli magán, telefonon egyeztessen a háziorvosával, így olyan időpontot kap, melynél nem érintkezik mással a váróban. Ezért veszélyes A vírus ritkán, de okozhat agyvelőgyulladást, a szövődmények között lehet tüdőgyulladás, középfülgyulladás – közölte dr. Oroszi Beatrix, az Országos Epidemiológiai Központ főigazgatója az M1 Ma reggel című műsorában. A Bors által megkérdezett háziorvos hozzátette: a kanyaró központi idegrendszeri gyulladásos szövődményekkel fenyeget, ami halálos is lehet, és a betegek egy részét bénulások, vízfejűség és a szellemi képesség csökkenése sújthatja. Véd az oltás Bár a vakcina sem nyújt teljes védettséget, komoly gátja a kanyarónak – közölte lapunkkal dr. Bense Tamás családorvos. Hazánkban 1969 óta létezik a kanyaró elleni oltás, 1989-től pedig két alkalommal kapják meg az állampolgárok a vakcinát. Bense doktor szerint az 1969 előtt születetteknél megfontolandó az oltás, mely beadás után két hét múlva nyújt védettséget. Jakab Ferenc virológus azt hangsúlyozta az MTI-nek, hogy a mostani kanyarós megbetegedések is a kötelező és ajánlott védőoltások szükségességére figyelmeztetnek, hiszen az oltási háló fellazulása a járványok terjedését segíti. ", "site": "https://www.borsonline.hu/cimke/veszely"}
{"title": "A takarítás 7 veszélye - Ragyogjon minden! De milyen áron? ", "body": "Egyes általánosan használt takarítási és tisztítószerek olyan anyagokat tartalmaznak, amelyek súlyosan károsak az egészségre. \nHipó Ez az egyik leggyakrabban használt tisztitítószer és egyben a legmérgezőbb. Fehérítő és fertőtlenítő hatása van, de szem-, száj- és a bőrirritációt, valamint asztmát és légzési problémákat okozhat. Tartsa jól elzárva, jól szellőző helyen, gyerekektől távol. Soha ne keverje más vegyi anyagokkal, mert káros gázok jöhetnek létre.  Ezzel helyettesítheti:  kevés citromlé vagy hidrogén-peroxid szintén kiveheti a foltokat.  Formaldehid Annak ellenére, hogy még az élelmiszeriparban is használják, 2004-ben bizonyították, hogy rákkeltő, főleg, ha hosszabb ideig belélegezzük. Szem-, szájnyálkahártya- és a bőrirritációt, illetve tüdőgyulladást és tüdőödémát okozhat.  Ezzel helyettesítheti:  A Readers Digest azt ajánlja, hogy alaposan ellenőrizze a címkét, és  olyan tisztítószereket válasszon inkább, ami formalint tartalmaz. Ez a fomaldehid 40%-ban vízzel higított változata. Borax és bórsav Mosószerekben használják, de valójában a borax sokkal kevésbé biztonságos, mint gondolná. Számos tanulmány jelezte, hogy nagy dózisban a borax és a bórsav negatív hatást gyakorolhat a libidóra és befolyásolja a termékenységet a férfiaknál és a nőknél is.  Ezzel helyettesítheti:  Helyettük nyugodtan használjon szódabikarbónát vagy mosódiót. Ammónia Üveg- és tükörfelületek tisztítására használunk rendszeresen ammónia tartalmú temékeket, de sajnos sokszor ezek a szerek kiváltói az asztmás megbetegedéseknek. De a legújabb vizsgálatok azt is hangsúlyozták hogy nagymértékben akár mérgező is lehet.  Ezzel helyettesítheti:  Az ecet és víz keveréke legalább olyan jól tisztítja az ablakokat. Kvatener ammóniavegyület Szintén rajta van a potenciálisan asztmát okozó szerek listáján. A valóságban a kvaterner ammónium vegyületeket gombaölő hatása miatt használják. Baktériumölő és fertőtlenítő hatása van, de ez nem jelenti azt, hogy mértéktelenül kell használni. Lenyelve mérgező lehet az emberi szervezetre, ezért ajánlott olyan helyeken alkalmazni, ahol a kockázat elég alacsony, hogy belélegezzük.  Ezzel helyettesítheti:  Bizonyos esetekben az almaecet és a grépfruit magból készült kivonat is gombaölő hatású lehet. Illatosítók Mindenki szereti, ha a lakása illatos, de sok mesterséges illatanyag igen erős allergén, légúti és bőrirritációt okozhat. És bár nem mindenki egyformán érzékeny ezekre a szerekre, a legjobb, ha teljesen kiiktatja a mesterséges illatosítókat.  Ezzel helyettesítheti:  Használhat illóolajokat, de egy csokor friss virág is megteszi. Etanol Minden esetben ellenőrizze a háztartási tisztítószerek címkéjét. Különösen padló- és csempetisztító szerekenél, legyen óvatos, ha a monoetanol amint és amint találja. Ezek olyan felületaktív anyagok, amelyeknek az a tulajdonságuk, hogy csökkentik a folyadék felületi feszültségét. Kerülje el, ha nem szeretne légzőszervi problémákat és asztmát kapni.  Ezzel helyettesítheti:  keverjen el 8 evőkanál ecetet 3 liter forró vízzel egy vödörbe és ezzel mossa fel a padlót. Imádom a tisztaságot         Takarításmániás vagyok nem tagadom – mondja Cseke Katinka színésznő. – Nálam ez egy feszültséglevezetés. Heti kétszer kisuvickolom a fürdőszobát, mindennap porszívózok. Egyszer voltam egy allergiavizsgálaton és kiderült, hogy porallergiám van, ezért sem baj, ha mindennap feltakarítok. Egy gond van, soha nem húzok gumikesztyűt, így valószínűleg rengeteg kémiai anyaggal érintkezem. De már gondolkodtam rajta, hogy megpróbálom magam rászoktatni.      ", "site": "https://www.borsonline.hu/cimke/veszely"}
{"title": "Terrorveszélyre figyelmeztették a brit repülőtereket és atomerőműveket ", "body": "<p>A brit biztonsági szolgálatok terrorveszélyre figyelmeztették a brit repülőtereket és atomerőműveket, és a biztonsági intézkedések fokozására szólították őket, mert nőtt az elektronikus biztonsági rendszereiket fenyegető veszély - értesült a The Telegraph című brit lap.</p> \nAz újság azt írja vasárnap, hogy a biztonsági szolgáltok az elmúlt 24 órában többször adta ki figyelmeztetést. A hírszerzés azt feltételezi, hogy a terroristák kifejleszthettek olyan módszereket, amelyekkel úgy tudnak robbanóanyagot elrejteni a hordozható számítógépekbe (laptop) és mobiltelefonokba, hogy a repterek biztonsági átvilágítási rendszere ne észlelje őket. A The Telegraph ezzel összefüggésbe emlékeztet arra, hogy két héttel ezelőtt terrorveszélyre hivatkozva az amerikai és brit hatóságok megtiltották több közel-keleti és észak-afrikai országból az Egyesült Államokba és Nagy-Britanniába tartó utasok számára, hogy mobiltelefonnál nagyobb elektronikus eszközöket - laptopokat, táblagépeket stb. - vigyenek fel kézipoggyászként a repülőgépek fedélzetére.  A lap szerint a hatóságok attól is tartanak, hogy hackerek megpróbálják kijátszani az atomerőművek biztonsági rendszereit is. Kormányilletékesek arra figyelmeztettek, hogy terroristák, külföldi kémek és \"hacktivisták\" megkísérlik kihasználni az atomipari létesítmények internetvédelmének sebezhetőségét. A The Telegraph szerint az amerikai hírszerzés emberei arra figyelmeztettek korábban, hogy terrorcsoportok - köztük az Iszlám Állam dzsihadista szervezet is - olyan eljárásokat fejleszthettek ki, amelyek révén a laptopokba és más elektronikai eszközökbe rejtett pokolgépek láthatatlanná válnak az reptéri biztonsági rendszerek számára. Feltehetően azáltal tudtak \"áttörést\" elérni ebben, hogy beszereztek a kísérletezéshez szükséges reptéri átvilágító berendezéseket. Az amerikai Szövetségi Nyomozó Iroda (FBI) szakemberei megvizsgálták, hogyan lehet robbanóanyagot elhelyezni a laptopok akkumulátorjaiba úgy, hogy közben be lehessen őket kapcsolni. Arra jutottak, hogy ez nem kivitelezhetetlen.  Nagy-Britanniában továbbra is a második legmagasabb készültségi fokozat van érvényben, amely a hivatalos meghatározás szerint súlyos terrorfenyegetettséget jelent, és azt tükrözi, hogy a brit biztonsági szolgálatok megítélése szerint jelentős valószínűséggel lehet számítani terrortámadási kísérletre brit területen. Ezt a készültségi fokozatot a brit kormány 2014 augusztusában léptette életbe, azzal az indokkal, hogy az Iszlám Állam tevékenysége közvetlen fenyegetést jelent Nagy-Britannia nemzetbiztonságára. Március 22-én a Khalid Masood nevű férfi bérelt járművével nagy sebességgel a gyalogosok közé hajtott a Westminster híd zsúfolt járdáján, amelyen 250 méter hosszan végiggázolt, majd a kocsiból kiszállva a parlament kerítése előtt halálra késelt egy rendőrt. Ezután lőtték le a parlamentnél járőröző rendőrök. A lelőtt merénylővel együtt öten haltak meg, és ötvenen sérültek meg a támadásban, néhányan közülük súlyosan. A Scotland Yard szerint Masood valószínűleg egyedül cselekedett. ", "site": "https://www.borsonline.hu/cimke/veszely"}
{"title": "Tavaly kis híján meghalt, mégis újra úszik Mányoki ", "body": "\nMányoki Attila tavaly augusztusban kis híján belehalt az Északi-csatorna-átúszás kísérletébe. A medúzacsípéseket még elviselte, de a mindössze 13 fokos víz végül annyira megviselte a szervezetét, hogy hét óra úszás után elvesztette az eszméletét. Ki kellett menteni a vízből, s csak a kórházban tért magához. Ám a Hírességek Csarnokába is beválasztott hosszútávúszót nem olyan fából faragták, aki egy „kis nehézség” miatt feladja a terveit, így jövő héten az új-zélandi Cook-szoroson próbál átkelni. Ez csöppet sem csalogatóbb próba, hiszen a nagy szél, az állandó erős hullámzás és a dermesztően hideg víz mellett itt még a cápatámadással is számolni kell. – A legnagyobb veszélyt a nagy fehér cápák jelentik, muszáj számolni velük, hiszen ez az ő felségterületük, én csak betolakodó vagyok. Oroszlánmedúzákkal azért gyakrabban lehet találkozni, na, az sem kellemes élmény. Épp ezért próbálok nem is gondolni rájuk – mondta a Borsnak Mányoki, aki már több mint két hete a helyszínen tréningezik, hogy felkészítse a szervezetét a körülményekre, hiszen a víz itt is csupán 14 fokos.  A szerettei és a barátai csak itthonról szorítanak érte, vagyis helyi segítőkre bízza az életét. Nehezítő körülmények – Nagy fehér cápák – Oroszlánmedúzák  – 14 fokos vízhőmérséklet – 60–70 kilométeres szélerősség – Erős hullámzás  – A hullámok tetejéről leváló vízpára (megnehezíti az oxigénhez jutást)  – Ausztráliából jön át hozzám az egyik régi barátom, aki maga is hosszútávúszó volt, ő lesz az első számú segítőm. Két hajó lesz mellettem, a nagyobb végzi a navigációt, a kisebbről kapom a frissítőt, és ez felel a biztonságomért. Az utóbbi vezetője egy helyi férfi lesz, aki maga is átúszta már ezt a szorost, több rekordot is tart, vagyis jó kezekben leszek – tette hoz­­zá a magyar sport­­­ember.  Mányokinak egyéb­ként már meg­vannak a következő időpontjai is: október 26. és november 4. között vág neki a Gibraltári-szorosnak, míg a tavaly dugába dőlt Északi-csatorna-átúszást jövő augusztusban kísérli meg újra. Vagyis ha minden a tervei szerint alakul, 2018 őszére összejöhet az Ocean’s Se­ven, a hosszú­táv­úszók legnagyobb erőpróbája. ", "site": "https://www.borsonline.hu/cimke/veszely"}
{"title": "Ártalmasabb a passzív dohányzás, mint gondolnánk ", "body": "\nVilágszerte a nemdohányzók mint­egy 25-30 százaléka passzív dohányos. A passzív dohányzás erekre kifejtett hatásának felmérésére számos vizsgálat készült.  – Ismert, hogy a dohányzás az egyik legfontosabb rizikófaktor a szívinfarktus, a szélütés és az érszűkület kialakulásában, de bebizonyosodott az is, hogy a passzív dohányzás is növeli a szív- és érrendszeri megbetegedések arányát – mondta dr. Kósa Éva, a Kardioközpont angio­lógusa. Az Amerikai Egyesült Államokban végzett egyik nagyszabású kutatásban, közel 11 ezer középkorú személyt három éven keresztül vizsgáltak, megfigyelve az aktív és a passzív dohányzás érbetegségekre kifejtett összefüggéseit. A nyaki ütőérfal két belső rétegének vastagságát követték ultrahangvizsgálat segítségével. A vizsgálat során igazolást nyert, hogy passzív dohányzás ha­tására növekedett ezek vastagsága, ami az akaratlan cigarettafüst és az érelmeszesedés közötti káros kapcsolatra utal.  – További vizsgálatok megállapították, hogy az aktív dohányzás önmagában ötven százalékkal emeli az érbetegség rizikóját. Viszont a már leszokott dohányosoknál a kockázat kb. 25 százalékra csökken. Megfigyelték azt is, hogy a passzív dohányosokban harminc százalékkal nő a szívkoszorúér-betegség kockázata a nemdohányzókhoz képest. A passzív dohányzás növeli a vérrögképződés kockázatát is. A dohányzás hatására ezen felül az érfal kulcsfontosságú belső felszínén is károsodások jönnek létre – figyelmeztet Kósa doktornő.   – Az ereink legbelső felszíne oldott állapotban lévő nitrogén-oxidot termel, mely az erek tágulását idézi elő. Aktív és passzív dohányosokban ez csökken, és a folyamatok az erek összehúzódása irányába tolódnak el. A vérrögképződés és az érösszehúzódás végül nagymértékben növeli az artériás érelzáródások, vagyis a stroke vagy az érszűkület kialakulásának esélyét.       ", "site": "https://www.borsonline.hu/cimke/veszely"}
{"title": "A karját is elveszítheti szenvedélye miatt az agyontetovált férfi ", "body": "\nSúlyos veszélyben van a Tetkókirály egészsége! A 37 éves Matthew Whelan a „legtetováltabb brit” címmel büszkélkedhet, háromszáz varrása van, és számos implantátumot ültettek teste különböző pontjain a bőre alá. Őrült hobbijának szövődményei miatt most azonban nemcsak a rekorderséget vesztheti el, hanem az egyik karját is. 2015-ben egy bokszert ültettek alkarjába, de nem fogadta be a teste, most kilökődne, ami súlyos károsodást okoz a végtagján. – Ez a bokszer emlékeztet a harcos időszakra, amikor nyolc éve megkéseltek és az életemért küzdöttem – mesélte a Daily Mailnek Matthew. – Most el kell távolítani, különben elfajul a helyzet, akár a karomat is elveszíthetem. A Tetkókirály 16 éves kora óta pusztítja még épen maradt bőrfelületét. Több mint 14 millió forintnyi összeget költött rá, hogy kidekorálja testét, feketére festesse szeme fehérjét, eltávolíttassa mellbimbóját és kettéhasíttassa a nyelvét. Most választhat: vagy az egyik karjától válik meg, vagy az implantátumtól. ", "site": "https://www.borsonline.hu/cimke/veszely"}
{"title": "A világ legveszélyesebb videóját akarták: a kamera előtt ölte meg szerelmét a terhes nő ", "body": "\nEgy teljességgel szükségtelen, de még ennél is sokkal ostobább eset miatt kell most bíróság elé állnia a 19 éves Monalisa Pereznek. A várandós nő és 3 éves kislányának, valamint a születendő gyermekének apja, Pedro Ruiz számos közös videót készített már, amiket  YouTube csatornájukon  osztottak meg. A különféle kihívások, vicces kisfilmek segítségével avatták be a nézőket életükbe.  Fill your life with adventures, both things. Have stories to tell, not stuff to show.  #adventures   #young   #lovelife   pic.twitter.com/pgNhLsWa83 — Monalisa Perez (@MonalisaPerez5)  June 19, 2017 A 22 éves férfi és fiatal párja, akivel már 5 éve éltek együtt, ezúttal egy nagy dobásra készültek, amiről Perez a twitteren számolt be.  Me and Pedro are probably going to shoot one of the most dangerous videos everð³ð³ HIS idea not MINEð — Monalisa Perez (@MonalisaPerez5)  June 26, 2017 „Én és Pedro valószínűleg a világ egyik legveszélyesebb videóját fogjuk leforgatni. Az Ő ötlete, NEM az enyém.” A nagy ötlet az volt, hogy a nő mellkason lövi a férfit, aki egy könyvet használ majd pajszként, hogy azzal védje ki a lövést. Utóbbi nem jött össze, ellenben a Pereznek sikerült úgy eltalálnia a gyermekei apját, hogy azonnal belehalon a sérülésébe. Mindez a 3 éves lányuk előtt zajlott, aki tehát végignézte, ahogy az anyja lelövi az apját, majd kétségbeesve hívja a mentőket, de hiába, mivel a gyorsan kiérkező szakembereknek sem sikerült megmenteni a férfit, írta a brit Metro. Az nőt emberölés vádjával előzetes letartóztatásba helyezték, 10 év börtönre számíthat. ", "site": "https://www.borsonline.hu/cimke/veszely"}
{"title": "Szúnyogcsípés? Halálos veszély! ", "body": "\nIgen aprók, sokaknak csak a hangos zümmögés és a kellemetlen csípés jut eszébe a szúnyogokról. Pedig ezek a parányi lények komoly betegségek hordozói, akár egészségügyi világkatasztrófát is okozhatnak. A szúnyogok évente több mint 750 000 ember haláláért felelősek, és az áldozatok között sajnos rengeteg a gyermek. A Discovery Channel műsorán július 6-tól látható a Moszkító – Az ítéletnap című sorozat, ami a világ vezető egészségügyi szakértőivel, az Oscar-jelölt Jeremy Ranner narrációjával, szakértői véleményekre alapozva hívja fel a figyelmet arra, hogy a katasztrófa elkerüléséhez elengedhetetlen az azonnali beavatkozás a szúnyogok által terjesztett betegségekkel szemben. A külföldi sorozat kapcsán Kemenesi Gábor, a pécsi Szent­ágothai János Kutatóközpont munkatársa elmondta, szerinte Magyarországon nincs ok pánikra annak ellenére sem, hogy itthon is vannak halálos betegségeket terjesztő fajok.  – A szúnyogok évmilliók óta élnek a Földön, és igen fajgazdag élőlénycsoporttá váltak. Ez idő alatt számos koevolúciós kapcsolat alakult ki vírusokkal, parazitákkal, baktériumokkal. Ismert betegség a sárgaláz, a malária, de egyre inkább jellemző számos, a szúnyogok által terjesztett be­tegségre, hogy az emberi aktivitás miatt újabb földrészeken jelenik meg. Ezek az úgynevezett felbukkanó fertőző betegségek megfelelő környezetbe kerülve komoly egészségügyi problémát okozhatnak – mondta Kemenesi. – Ismert példa erre a Zika-vírus világméretű terjedése vagy a Chikungunya vírus olaszországi megjelenése is. Magyarországon évről évre regisztrálunk humán megbetegedéseket a nyugat-nílusi láz vírusának köszönhetően, ér­dekesség, hogy maga a vírus 2008 óta van folyamatosan jelen az országban. Várható további egzotikus kórokozók megjelenése. A Zika-vírus európai feltűnéséhez kiválóan előkészíti a terepet a különféle invazív szúnyogfajok gyors terjedése Európa-szerte, ezek új területre kerülve is gyorsan szaporodnak. ", "site": "https://www.borsonline.hu/cimke/veszely"}
{"title": "Hátborzongató utolsó üzenetet küldött anyjának a lány, azóta senki sem látta ", "body": "\nEgy eltűnt michigani nő utolsó sms-ében anyjának üzent, kijelentve, hogy egy sötét szobában lehet, vélhetően egy alagsori szobában. Azt azonban senki sem tudja, hol lehet, azóta nem válaszolt az üzenetekre, telefonja elérhetetlen. Jasmin Cheyenne Brickey-t múlt vasárnap este látták utoljára, a 20 éves nőt anyja mindenhol kereste, többek között a közösségi médiában is. „Ha a te gyereked lenne, addig posztolnál, míg vér serken az ujjaidból” - idézte a lány anyját, Barbara Brickey-t a FoxNews. Public Information Release - Missing Endangered Update - Located  pic.twitter.com/YJjtFXFkiI — Grand Rapids Police (@GrandRapidsPD)  2017. szeptember 5. ", "site": "https://www.borsonline.hu/cimke/veszely"}
{"title": "Egymás torkának eshetnek a levegőért küzdő matrózok ", "body": "Fogytán az oxigén, így akár a legborzalmasabb forgatókönyv valósulhat meg az eltűnt argentin tenger­alattjáró fedélzetén. A legénység tagjai le is mészárolhatják egymást, hogy több levegőjük maradjon. \nA német gyártmányú ARA San Juan tengeralattjáró utoljára november 15-én adott jelet magáról, de az argentin haditengerészet csak két nappal később kezdte meg a keresést. Míg a hajón elegendő élelmiszer-tartalék van, oxigénnel csak nagyjából hét-tíz napig húzhatja a legénység anélkül, hogy a felszínre emelkednének. Összeroppant a hajótest?  A tengeralattjárót rengetegen keresik, az amerikai haditengerészet egyik repülőgépe tegnap eddig azonosítatlan tárgyat észlelt annak a területnek a közelében, ahonnan az eltűnt gép az utolsó jelzését küldte. A Bors által megkérdezett szakértő szerint a legnagyobb aggodalomra az ad okot, hogy az úgynevezett vészhelyzeti bóját nem hozták működésbe. – Minden korszerű tenger­alattjáró el van látva ezzel a folyamatos vészjelzéseket sugárzó, nagy frekvenciájú adóvevővel, amit vészhelyzet esetén egy gombnyomással „kilőnek” a felszínre. Ezt abban az esetben nem tudják megtenni, ha valami hirtelen katasztrófa történik. Itt sem hozták működésbe, ez pedig arra enged következtetni, hogy jó eséllyel már nincs egyben a hajótest – nyilatkozta a Borsnak dr. Kaiser Ferenc, a Nemzeti Közszolgálati Egyetem docense. Testi-lelki gyötrelmek  Ha a hajó elkezdett süllyedni és az összeroppanási mélység (nagyjából 500-600 méter) előtt megfeneklett, a legénységnek sok megpróbáltatással kellett szembenéznie. – Minden egyes lélegzettel a legénység tagjai halálos szén-dioxidot juttatnak a levegőbe. Minimalizálni kell minden mozgást és beszédet, a levegőt pedig apró kortyokban kell venni. Ez rettentő nehéz, mert tisztában vannak vele, hogy halálra vannak ítélve – magyarázta a szakértő. A lélekölő napokban a legfontosabb a fegyelem, amiért a kapitány felel. – Kitörhet a pánik, egyes matrózok a társaik életére törhetnek, hogy több napig kitartson az oxigén. Ha ez nem következik be, a legénység tagjai a növekvő szén-dioxidtól egyre álmosabbá vállnak és kómába esnek. Robbanást észleltek  A BBC News tegnap lapzártánk idején közölte:  egy robbanás zaját rögzítették arrafelé, ahol a tengeralattjáró eltűnhetett. Egyelőre nem tudni semmi bizonyosat a robbanás forrásáról.     ", "site": "https://www.borsonline.hu/cimke/veszely"}
{"title": "Már a NATO is attól fél, hogy kitör az új világháború ", "body": "A NATO négyévente készít jelentést a szervezetükre váró kihívásokról, az idei beszámolójuk igen aggasztó. \nAz Észak-atlanti Szerződés Szervezete, azaz a NATO négyévente helyzetértékelő jelentést ad ki, melyben arról írnak, hogy a nem túl távoli jövőben milyen feladatok állnak előttük. Az idei beszámolóban aggodalmunknak adtak hangot Kína fegyverkezése illetve Oroszország erőfitogtatása kapcsán és ezekre a kihívásokra válaszként sajátképességeik fejlesztésükbe kezdtek, aminek a vége akár egy, a hidegháborúhoz hasonló fegyverkezési versenyhez is vezethet, írja a Reuters. A jelentést egy másik jelentés követi majd jövő tavasszal, ebben már válaszokat fogalmaznak meg, vagyis leírják, szerintük hogyan kellene reagálni ezekre a kihívásokra, majd 2019-ben hivatalosan is bejelentik a NATO új terveit. A NATO átalakításáért felelős parancsnoka, Denis Mercier tábornoka szerint jelentősen megnőtt a veszélye egy nagy államközi konliktus kirobbanásának, így minden eshetőségre fel kell készülni. A jelentés szerint az állami szereplők mellett egyre nagyobb kihívást jelentenek a különböző terrorcsoportok, amik egyre könnyebben juthatnak hozzá csúcstechnológiás harcászati és egyéb eszközökhöz. ", "site": "https://www.borsonline.hu/cimke/veszely"}
{"title": "Erzsébet királynő házassága ezért volt veszélyben ", "body": "\nEpés, politikailag gyakran inkorrekt megjegyzései miatt csaknem kútba esett Fülöp herceg házassága II. Erzsébettel. A brit királyi udvar tanács­adói ugyanis ezek miatt megpróbálták lebeszélni a trónörököst, hogy hozzámenjen Edinburgh hercegéhez, mondván, a férjjelölt túlságosan vicces. György király titkára egyenesen modortalan, durva, tanulatlan fickónak nevezte, aki talán még hitetlen is. Ezt a királynő életrajzírója, A. N. Wilson árulta el a celenhami irodalmi fesztiválon. – A királynő rendkívül zárkózott személyiség. A herceg nem ilyen: tengerésztiszt volt, és kiváló humorérzéke van – kelt a herceg védelmére az író, aki szerint Fülöp tréfás megjegyzései sosem tapintatlanok. A herceg aranyköpései közül nem egy botrányt keltett. Például, amikor Nigéria elnöke tradi­cionális köntösben fogadta, Fülöp közölte vele: úgy néz ki, mint aki éppen ágyba bújni készül.  ", "site": "https://www.borsonline.hu/cimke/veszely"}
{"title": "Újabb agyrém: „Ha meghalunk, meghalunk” ", "body": "\nTalán még emlékeznek néhányan, milyen is volt, amikor Budapesten a tömegközlekedést egyedi módon használták a fiatalok, megúszva a jegyek költségeit, utaztak a villamosok ütközőin. Ma már jóval gyorsabban utazhatunk, így azok száma is a nullához közelít, akik efféle módon próbálnák rövidíteni az utazást. Nálunk szerencsére már nem látni a tömegközlekedési eszközökön csimpaszkodó fiatalokat, de a világon nincs új a nap alatt, legalábbis, ami a hülyeséget illeti. Újabb életveszélyes hóbortnak hódolnak ugyanis a tinik, mégpedig a vonatokon való potyázásnak, a „ vonatszörfnek ”, alkalmasint természetesen korunk elvárásainak megfelelően, a lehető legkevesebb ruhában. Az adrenalin vadászok különféle őrült ötletekkel rukkolnak elő, egy ezek közül ez is, írja a The Sun. A fiatalokat nem zavarja, hogy mennyire kockázatos, amit csinálnak, egyszer mindenki meghal. Addig miért ne legyen legalább izgalmas az élet? A szüleik persze nem díjazzák ennyire a vakmerőségüket, ahogy a rendőrség sem, de ez kicsit sem érdekli őket. A Sky High Idiots csoport tagjai a szabadságot hirdetik, például így:         Ez @scars.unnoticed & @63rd_ . . #flindersstreetstation #skyhighidiots #trainsurfing #livefastdieyoung #melbourneiloveyou #melbourne #train #metro #AGameofTones #bokehkillers #yngkillers #altcreed #CreateExploreTakeover #visualauthority #killyourcity #huffpostgram #illgrammers #way2ill #_heater #heatercentral #citykillerz #thecreative #moodygrams #mkexplore #streetdreamsmag #urbanandstreet   A video posted by Sky High Idiots (@skyhighidiots) on  Oct 30, 2016 at 6:03pm PDT ", "site": "https://www.borsonline.hu/cimke/veszely"}
{"title": "Úgy hat a nocebo, mint az átok ", "body": "A placebohatásról már sokszor bebizonyították, hogy működik. E szerint akkor is meggyógyul a beteg, ha olyan gyógy­szert kap, amiben nincs hatóanyag.  Ennek azonban van egy ellentéte is: a nocebohatás. Ilyenkor bizonyos események, dolgok csak azért betegítik meg az embert, mert úgy gondolja, hogy ezek károsak a számára. Ezzel a hatással világszerte több kutatás is foglalkozik. \nBefolyásolt tudatalatti  A nocebohatás egy láthatatlan betegségokozó, manipulálja a tudatalattit, ezzel együtt az egészségre is hatással van. Szélsőséges esetben akár halált is okozhat. Míg a placebót gyakran szándékosan használják a kutatások alatt, a nocebo egy olyan mellékhatás, melyet el kell kerülni. Emiatt a nocebo még közel sem olyan ismert, mint a párja, de azért már néhány dolgot tud­nak róla.  Hogyan működik?  A kutatók azt feltételezik, hogy hatása az ember által átélt, korábbi negatív tapasztalatok, félelmek és szkeptikus elvárások alapján működik. Ez azt is jelenti, hogy például ha valaki elolvassa a tabletta lehetséges mellékhatásait, melyben a fejfájás és a szédülés is szerepel, és fellép nála a nocebo, akkor egyből érezni fogja ezeket a gyógyszer bevétele után. A Kaliforniai Egyetem tanulmánya szerint egy vizsgálatban részt vevő személyeknek azt mondták, hogy élelmiszer-allergiát okozó szert adnak be nekik, de az valójában csak sima sóoldat volt. A vizsgálaton részt vevők negyedénél ezután allergiás reakciók jelentkeztek. Meginvitált hiedelmek A vizsgálat szerint ez a hatás nemcsak tablettákkal, orvosi terápiákkal működik, ugyanígy érezhetik például a nem létező áramütést, de a kutatók szerint a voodoo átkok is ezért lehetnek hatásosak annál, aki tud erről és még hisz is a hatásában. Vagyis a nocebo hatása összefüggésben van a belső meggyőződéssel.  Belénk nevelt félelmek  A nocebo a mindennapok félelmeit is gyakran beigazolja. Aki például nagyon hisz abban, hogy ha nedves hajjal hagyja el a lakást télen, akkor megfázik, az valószínűleg valóban beteg lesz. Aki pedig nem foglalkozik ezzel, az akár órákat is tölthet egy termálfürdő medencéjében a szabadban vizes hajjal, kutya baja sem lesz. Sőt annak tudatában, hogy a szervezetét erősítő gyógyvízben volt, még az immunrendszere is erősödhet. Ezek persze még nem bizonyítják a nocebohatást, hiszen előfordulhat, hogy valóban a nedves haj betegítette meg vagy a gyógyvíz volt rá ilyen hatással.  Ki hajlamos erre?          Laboratóriumi vizsgálatok azt mutatták, hogy a nőket gyakrabban érinti a nocebo hatása, mint a férfiakat. Azonban mindkét nemre jellemző, hogy annál fordulhat elő nagyobb eséllyel, aki pesszimista, aki egyébként is félelmektől vagy depressziótól szenved, akinek már volt rossz tapasztalata egyéb gyógyszerrel vagy akinek kritikus állapotban van az egészsége.     Mit tegyünk?  Ezt tudva akkor most elolvassuk vagy se a gyógyszerekhez adott mellékhatások leírását? Ha igen, akkor beképzelhetjük magunknak, ha nem, akkor pedig veszélyeztethetjük az egészségünket. Ami igazán segíthet, ha még az orvossal beszélgetünk erről, mielőtt elkezdjük szedni a gyógyszert. Egyes orvosok például úgy tartják, hogy a pozitív gondolatok kiszorítják a negatívokat, emiatt inkább a készítmény kedvező hatásait emelik ki. Akár ölhet is A nocebohatásról az egyik leghíresebb esettanulmány a General Hospital Psychiatry folyóiratban jelent meg Derek Adamsről. A férfit elhagyta a barátnője, emiatt depressziós lett. Közel harminc darab olyan tablettát nyelt le, amivel a depresszióját kezelték, hogy jobban legyen. Ezután úgy érezte, egyre rosszabbul van, félt, hogy meghal, ezért mentőt hívott, majd elájult. A kórházban megállapították, hogy a 26 éves fiatalember részt vett egy olyan vizsgálaton, amelyben teszteltek egy depresszióellenes tablettát, de ő abban a csoportban volt, ahol a résztvevők csak placebót kaptak, vagyis semmilyen hatóanyag nem volt ezekben. Még akkor sem lehetett volna rosszul, ha több mint százat lenyel. Miután a férfi ezt megtudta, negyedóra múlva már semmi baja nem volt.    ", "site": "https://www.borsonline.hu/cimke/veszely"}
{"title": "Az otthonunk a legveszélyesebb hely a gyerekeinknek ", "body": "A baleset a vezető halálok Európában. A csecsemőket és a kisgyerekeket veszélyezteti leg­inkább a közlekedés közbeni halálos sérülés vagy az otthon elszenvedett háztartási baleset. \nOdafigyeléssel megelőzhető a legtöbb baleset, ami különösen fontos, ha kisgyerek van a családban. A követ­kező nyolc dologra különösen figyeljünk oda!  Kiságy A csecsemők legalább fél na­pot az ágyukban töltenek, ezért fokozott figyelmet kell fordítani ennek környezetére, hogy biztonságban legyenek. Az elején ugyan még nem tudnak tárgyakat mozgatni, de a lelógó zsinórok ekkor is fulladást okozhatnak, ezért ilyen sem a ruhájukon, sem az ágyneműjükön és a környékükön ne legyen. Ilyenkor a plüss­állatok sem valók a kiságyba. Főzőlap A járni tudó kicsik gyorsan megtanulják, hogyan érjenek el magasan lévő tárgyakat. A konyha különösen érdekes számukra, főleg a tűzhelyen levô lábosokban rotyogó ételek. Mindenképp biztosítsuk, hogy ne tudjanak hozzáférni a forró edényekhez,  melyek nyelét fordítsuk úgy, hogy ne érhesse el, a nagyobb lábosokat pedig mindig a belső lángra tegyük.  Kábelek  A gyerekeket érdeklik a kábelek is. Ezeket soha ne hagyjuk elérhető közelségben, és arra is ügyeljünk, hogyha mégis megfogják, ne tudjanak ma­gukra rántani semmit, például egy magasra tett vasalót.  Élek, sarkok  Az asztalok és bútorok sarkai miatti sérülések különösen gyakoriak. Ezekre mindig tegyünk olyan élvédőt, ami a nagyobb eséskor is megvédi a kicsit. Áram  A konnektor kiváló kutatási téma a gyerekek számára, szinte csábítja őket, hogy piszkálják. Ennek lehetséges következménye a halálos áramütés. A lakásban lévő összes konnektorba tegyen érintésvédőt! Az elektromos eszközöket – hajszárítót, robotgépet – használat után azonnal zárja el.  Mérgek  Mi csábítana jobban a kóstolásra, mint a színes gyógyszerek vagy a finom illatú tisztítószerek? De kíváncsiságot ébresztenek a csillogó gombelemek vagy akár a növényvédő szerek is. Valamennyit zárjuk biztonságos helyre! Esések  A gyerekek több mint felét úgy éri baleset, hogy otthon elesnek vagy valamiről leesnek. A csecsemőknél főként az a veszélyes, amikor kanapéról, ágyról gurulnak le. Ez ellen az odafigyelés mellett azzal lehet védekezni, ha a fekvőhely szélére párnákat teszünk. A nagyobb gyerekek szeretnek felmászni a szekrényekre, polcokra. Ezeket a bútorokat mindig rögzítsük erôsen a falhoz, hogy semmiképp ne dőlhessenek rájuk. Forró ételek és víz  A kicsik szeretnek játszani fürdés közben és az ételekkel is. Soha ne  tegyünk eléjük forró italokat, ételeket, hogy majd az asztalon hûljön ki! Csak akkor rakjuk a közelükbe, amikor már hozzányúlhatnak. Ne terítsük le az ő asztalukat, mivel könnyen lerántják a rajta lévő ételekkel, tányérokkal együtt. Ugyanígy biztosítsuk, hogy fürdés közben ne tudják magukra nyitni a forró vizet. Egy kisgyerek bőre tízszer vékonyabb, mint egy felnőtté, így sokkal gyorsabban, súlyosabban megég.  A megelőzésre esküsznek  Egyszer gyerekként egy patakba csúsztam és majdnem megfulladtam – emlékszik vissza Bogdán Csaba, az egykori Első Emelet együttes zenésze, Szandi férje, akinél ez is közrejátszhatott abban, hogy elővigyázatos apuka lett belőle. – Szandival igyekeztünk körültekintő módon minden lehetséges otthoni gyerekbalesetet megelőzni, így többek közt a konnektorokba biztonsági dugót, a lépcsőkhöz legurulást gátló lezáróelemeket szereltünk, melyek szerencsére mindhárom gyerekünknél jó szolgálatot tettek, nem történt velük szerencsétlenség az otthonunkban. ", "site": "https://www.borsonline.hu/cimke/veszely"}
{"title": "Ne hagyja magát az interneten zaklatni! ", "body": "Kapott már sértegető e-maileket, durva üzeneteket vulgáris szöveggel, képekkel idegenektől? Az internetes zaklatás sokkal gyakoribb az elmúlt években, ahogy egyre elterjedtebb a net, és mindenkinek van már saját gépe, okostelefonja. \nLehet, hogy sokunknak ma már a szeme sem rebben, amikor gyalázkodó hozzászólásokat vagy ocsmány e-maileket kapunk, de ez nem jelenti azt, hogy egyébként nem veszélyes a jelenség maga. Amerikai kutatók szerint az áldozatokra nézve sokkal súlyosabb következményei vannak a digitális zaklatásnak, mint a hagyományos szóbeli, érzelmi megfélemlítésnek. Az arra érzékenyebbeknél komolyabb lelki problémákat is okozhat. Az anonimitás lehetősége miatt az interneten pedig könnyeb­-ben és gyakrabban kerül sor zaklatásra, mint valós körülmények között. A szinglik nagyobb veszélyben vannak  Leginkább azok vannak kitéve ennek a kellemetlenségnek, akik online keresnek társat, és azok közül is a nők válnak inkább célponttá.  A digitális zaklatók többsége a közösségi hálózatokat használja fel az áldozatai zavarásához, gyötréséhez, így saját személyes terünk kerül veszélybe. De az e-mailes zaklatás is nagyon elterjedt még napjainkban is. Adataink védelme pedig igen szerény, nagyon könnyen lehet célpontokat találni a neten, főleg a jóhiszemű felhasználók között. Rémálmai lehetnek  A netes zaklatásnak is ugyanolyan romboló hatása lehet, mint a szóbelinek, sőt még rosszabb, ha a nagy nyilvánosság előtt történik és nagy közönsége van a dolognak – mondja Árvai Nóra pszichológus. – Az áldozatot lelkileg is komolyan megviselheti: feszültnek, nyugtalannak érezheti magát, emellett félelmek, rémálmok kínozhatják, de az étkezési és alvási szokások megváltozása, nehézségei is gyakoriak ilyen esetekben. Ismeri a kellemetlenkedőt?  Ha ismerőse, rokona az, aki rendszeresen kellemetlen helyzetbe hozza nyilvánosan mások előtt, akkor először próbálja vele tisztázni, mi az oka, miért szállt magára! Kérje meg határozottan, hogy fejezze be ezt a viselkedést! De ha ez nem hatásos, lelkiismeret-furdalás nélkül törölje őt is meg az üzeneteit, kommentjeit is. Fel is jelentheti  Ha vadidegentől érkeznek az üzenetek, akkor sem szabad tétlenül tűrni a zaklatást, mi is tehetünk annak érdekében, hogy mihamarabb megszabaduljunk a zaklatótól vagy az online velünk kellemetlenkedő alaktól: ne válaszoljunk az üzenetekre, azzal csak olajat öntünk a tűzre, inkább teljesen blokkoljuk a küldőt. Ha ez nem válik be, kérjünk segítséget, akár segélyvonalak munkatársaitól vagy szakértőktől! Folyamatos zaklatás esetén pedig ne szégyelljünk akár feljelentést tenni! Ha áldozattá vált, itt kérhet segítséget         A Nemzeti Média- és Hírközlési Hatóság a www.internethotline.hu webcímen online segélyvonalat üzemeltet. A  www.saferinternet.hu -n sok hasznos információt találhatunk. A www.biztonsagosinternet.hu oldalon tudjuk bejelenteni a zaklató, káros vagy engedélyünk nélkül megosztott tartalmakat, visszaéléseket. A kek-vonal.hu oldal, anonim levelezőfelületén képzett önkéntes ügyelőkkel beszélhetünk.     ", "site": "https://www.borsonline.hu/cimke/veszely"}
{"title": "Akkora a szmog Budapesten, hogy sokak egészségére veszélyes lehet ", "body": "\nTarlós István főpolgármester elrendelte a szmogriadó tájékoztatási fokozatát Budapesten - közölte Szűcs Somlyó Mária, a Főpolgármesteri Hivatal kommunikációs igazgatója hétfőn hajnalban az MTI-vel. A közlemény szerint a szálló por légszennyezettségi szintje a budapesti mérőállomásokon két egymást követő napon meghaladta a tájékoztatási küszöbértéket. A tájékoztatási fokozat azon légszennyezettségi szint küszöbértékének elérését, illetve meghaladását jelenti, melynek rövid idejű hatása veszélyt jelent a lakosság egyes különösen érzékeny csoportjaira (gyermekek, időskorúak, krónikus betegek). A közlemény szerint a Fővárosi Önkormányzat honlapján is közzétett hatósági határozatban az önkéntesen betartandó, megelőző intézkedések közül kiemelték, hogy elsősorban a kertvárosi peremkerületekben lehetőség szerint mérsékeljék a szilárd- és olajtüzelésű berendezések használatát, továbbá szüneteltessék az egyéni gépjárműhasználatot, részesítsék előnyben a közösségi közlekedést. ", "site": "https://www.borsonline.hu/cimke/veszely"}
{"title": "Fel is robbanhat, ha összekeveri a tisztítószereket! ", "body": "\nCsodákra képes az otthoni takarítás terén az ecet és a fehérítő, ám nem mindegy, melyiket mivel keverjük, mert pozitív eredmény helyett mérgező gázokkal, maró anyagokkal, vagy éppen robbanással nézhetünk szembe! Az msn.com internetes oldal szerint véletlenül se alkalmazzuk az alábbi kombinációkat: Ecet és fehérítő  Ha fehérítővel keveredik a savas kémhatású ecet, akkor mérgező klórgáz szabadul fel, mely a tüdőnket és a szemünket egyaránt károsíthatja! Lefolyótisztítók  Dugulás esetén sose használjon két különböző lefolyótisztítót a gyorsabb és biztosabb eredmény érdekében, mert összetevőik révén olyan gáz keletkezhet a csőben, mely robbanást okozhat! Ammónia és fehérítő  A két klasszikus háztartási tisztítószer egyesülése során légzési és torokproblémákat okozó mérgező gőz keletkezhet, sose vegyítse azokat! Denaturált szesz és fehérítő   A veszélyes párosításból kloroform születik, mely szédülést és hányingert okozhat, nagy mennyiségben pedig többek között a májat és a vesét is károsíthatja. Hidrogén-peroxid és ecet A végeredmény egy olyan maró sav, mely nagy koncentrációban károsíthatja a bőrt, a szemet, az orrot, a torkot és a tüdőt. ", "site": "https://www.borsonline.hu/cimke/veszely"}
{"title": "Bármikor meghalhat Pintér Tibor szerelme ", "body": "Kis híján megfulladt Pintér Tibor barátnője. Ács Bea rejtélyes betegségéről az orvosok sem tudják, mi lehet. \nHajszálon múlhatott Ács Bea élete, akit szerda este rohammentő vitt el egy budai edzőteremből. Pintér Tibor szerelmét két éve gyötri egy rejtélyes kór. – Eleinte csak apró pöttyök jelentkeztek, de az elmúlt évben már több rohamom is volt, ami fulladással is járt – mondta a Borsnak csütörtök délelőtt otthonában Bea, akinek a testét időnként egy szempillantás alatt ellepik a kiütések. – Szerda este is rám tört, Tibort meg hiába hívtam, nem értem el. Meg is haragudtam rá. – Lovagoltam, ilyenkor mindig elnémítom a telefonomat. Mire előkeveredtem, már láttam, mentőt is kellett hívni – tette hozzá a színész. Bea az elmúlt fél évben pénzt, energiát nem kímélt, hogy kiderüljön, mi okozza a rohamait, azonban hiába járt immunológusnál, allergológusnál, ultrahangon, nőgyógyásznál és számos magánklinikán, minden eredménye negatív. – Van nálam egy injekció, ha rám tör a roham, és úgy ítélem meg, nem ér ki a mentő, be kell adnom magamnak. Ezzel állítólag öt-tíz percet nyerhetek. De eddig sosem mertem beadni, mindig bíztam abban, kiérnek – magyarázta Bea. – Szin­te bármikor meghalhatok. Ezért most is van, aki figyel rám, ha Tibornak tőlem távol van dolga – mondta Bea, majd másodpercekkel ké­sőbb a Bors jelenlétében újabb roham tört rá. Testét pillanatok alatt beborították a kiütések, látszott, levegőt is egyre nehezebben vesz. Nem sokkal később szerencsére jobban lett. – Igyekszem kímélni őt, megkértem, csak itthon, a laptopon dolgozzon, ha lehet. Mindene a jótékonykodás, ha tehetné, most is úton lenne, hogy segítsen valakin – magyarázta Pintér Tibor, aki kijelentette: mindent megtesz, hogy szerelme meggyógyulhasson. Csütörtök délután újabb hírt kaptunk, Bea ismét rosszul lett, kórházba kellett vinni.       ", "site": "https://www.borsonline.hu/cimke/veszely"}
{"title": "Veszélyben egy ember: elsodort a jég egy tiszacsegei kompot ", "body": "Elsodorta a jégzajlás a tiszacsegei kompot hétfő reggel, az éjjeliőr az elszabadult és a folyó közepén a jégtáblák közé szorult járművön rekedt - közölte a település polgármestere az MTI-vel. \nSzilágyi Sándor tájékoztatása szerint az egyébként Tiszacsege és Ároktő között közlekedő komp a csegei parton vesztegelt, amikor a zajló jég a vastag drótköteleket szétpattintotta, és a járművet mintegy 500 méteren át sodorta a Tiszán. Ez után a komp a jégtáblák között megrekedt, a szakemberek attól tartanak, hogy egy újabb jégmozgás összeroppantja a járművet – tette hozzá a helyszínen tartózkodó polgármester. Elmondta azt is, hogy már ott vannak a vízügy, a katasztrófavédelem és a rendőrség szakemberei, jelenleg helikoptert várnak a helyszínre, hogy azzal megpróbálják kimenteni a kompon tartózkodó férfit. ", "site": "https://www.borsonline.hu/cimke/veszely"}
{"title": "„Vörös, hólyagos kiütések jöttek ki rajta” – Gyerekbútor okozott allergiás reakciót Zolikánál ", "body": "Szinte pillanatok alatt allergiás kiütések öntötték el a 3 éves kisfiút, Zolikát, miután leült az újonnan vásárolt babaszékre. A szülők azonnal kórházba rohantak vele, így nem történt nagyobb baj. \nKata  és párja új asztalt és széket vett egyetlen kisfiuk  Zolika  3. születésnapjára, ám nem sejtették, hogy az ajándékozás örömteli pillanatait követően azonnal  a kórházba kell rohanni . Zolika azonnal birtokba vette a gyerekbútort és leült rajzolni, ám  néhány pillanat múlva égő vörös kiütések jelentek meg combján ott, ahol a székkel érintkezett. Egyelőre nem derült ki, mi okozta a kiütéseket Zolika testén Fotó: Ahmad Saifulloh /  Shutterstock / Képünk illusztráció.  Én ilyet még nem láttam: másodpecek alatt vörös, hólyagos kiütések jöttek ki rajta, miután leült a székre  – kezd bele a történetbe a Hajdú-Bihar vármegyei édesanya, Kata, aki  borzasztóan megijedt, mikor fia felszisszent és a combjához kapott.  Kata és párja,  Zsolt  egy percig sem tétlenkedtek, miután egyeztettek a gyerek háziorvosával, autóba ültek és az orvosi ügyeletre siettek  tragédiától  rettegve. A család egyelőre félretette a gyerekbútort Fotó: Antanenko /  Shutterstock / Képünk illusztráció.  A kiütések nem enyhültek, sőt, viszketni kezdtek, amitől Zolika is rettenetesen megijedt  – magyarázza az édesanya, aki máig nem érti, hogy mi okozhatta az  allergiás reakciót  Zolika testén. Kata szerint elképzelhető, hogy nem gyerekbarát festékkel kezelték a széket, de egy bútornak akkor sem kellene ilyen erős reakciót kiváltania senkinél. Szerencsére az orvos azonnal tudta mit kell tenni, így  a tüneti kezelés után a foltok azonnal halványodni kezdtek, majd nyom nélkül eltűntek . Az orvos szerint előfordulhat, hogy vegyszer került a bútorra. Abban biztos vagyok, hogy ilyesmi itthon nem történt  – zárja a felháborodott édesanya, aki bele sem mer gondolni, mit csinálna most, ha  komolyabb baj  történik. Zolikát természetesen szülei egy teljeskörű allergia vizsgálatra is elviszik, hiszen a jövőbe n fontos tudni, hogy mi az, ami ezt az igen komoly  bőrirritációt  kiváltotta a kisfiúnál.   ", "site": "https://www.borsonline.hu/cimke/veszely"}
{"title": "300 négyzetméteren lángol egy ház Szolnokon: összeégett holttestet emeltek ki ", "body": "Szörnyű tragédia történt. \nCsütörtökön, kora délután érkezett bejelentés a katasztrófavédelemhez arról, hogy Szolnokon kigyulladt egy lakóház. A Törteli utcában lévő romos családi házhoz három járművel vonultak a tűzoltók. A hatvan négyzetméteres, egyszintes családi ház teljes terjedelmében égett, az épület tetőszerkezete is lángolt, sőt be is omlott. A ház udvarán felhalmozott lomok háromszáz négyzetméteren égtek, a tűz még a szomszéd telken lévő öt négyzetméteres tűzifatárolóra is átterjedt. A tűzoltók az egy órán át tartó oltási munkálatok közben egy hatvanas éveiben járó férfi összeégett holttestét találták meg a helyszínen. A tűz keletkezési okának feltárása érdekében a katasztrófavédelem tűzvizsgálati eljárást indít - írja a  Katasztrófavédelem .   A lakástüzek tíz százaléka hozható összefüggésbe szeméttel, általában a házban vagy a kertben felhalmozott lomok miatt keletkezik tűz. Az épületben és környékén lévő hulladék nemcsak a tűz keletkezésének veszélyét növeli, hanem a menekülés lehetőségét is rontja. Otthonunk tisztán tartása tűzvédelmi szempontból is fontos.   ", "site": "https://www.borsonline.hu/cimke/veszely"}
{"title": "Kiadták a figyelmeztetést: óriási veszélyben vannak az Androidosok! ", "body": " Ne töltsünk le semmit, hiába kérik!  Ha letöltötte ezt az applikációt, azonnal törölje le a telefonjáról. \nKomoly figyelmeztetést kaptak az Android felhasználók, miután egy kamu  applikációval  pénzt akarnak rabolni tőlük.  A McAfee antivírus szoftver csaló app először 2021-ben jelent meg, azonban már több ezer áldozatot szedett magának.  Az applikáció segítségével ugyanis a vállalat hozzájut a letöltők bankszámla adataihoz. A cég egy üzenettel veszi feli a kapcsolatot az Androidosokkal, melynek szövege finn és azt kérik, hívják fel őket.  Applikációval lopják az Androidosok pénzét. Fotó: Pexels Azonban a hívást követően sok mindenre képesek.  Be tudnak jelentkezni például az online bankba, ahonnan pénzt tudnak utalni. Egy áldozat esetében ez a kicsalt összeg 95 ezer euró vagyis 36 millió  forint  volt! De mégis hogyan érzik ezt el? Úgy, hogy az üzenet egy kamu üzenet a  bank  nevében. A telefonszám hozzájuk vezet és őkazt tanácsolják töltsék le az applikációjukat saját védelmük érdekében.  A csalók a szoftverrel átveszik az irányítást a telefon felett.  - nyilatkozta a finn rendőrség.  A McAfee applikáció csakis Androidosok számára érhető el.  Jó hír azonban, hogy a Google dolgozik azon, hogy egy olyan programot készítsen, amelyet a Play Protecttel felismeri az ilyen hamis appokat, amelyek ekkora károkat tudnak okozni. De addig is, azon Androidosoknak, akik letöltötték a McAfee-t, azonnal töröljék a telefonjukról és vegyék fel a kapcsolatot a bankjukkal biztos, ami biztos - írja a  TheSun .     ", "site": "https://www.borsonline.hu/cimke/veszely"}
{"title": "„Ráordítottam, hogy mégis mi a f*szt csinálsz te itt!?” –  idegen alak guggolt éjjel a dunakeszi család ablakpárkányán ", "body": "Attila május 29-én hajnalban arra ébredt, hogy egy idegen alak guggol a szobája ablakában, fél lábbal már bent az ingatlanban. Attila ráordított, de a férfi még így is el tudott lopni egy ritka családi örökséget. \nA jó idő beköszöntésével egyre gyakrabban nyitunk ablakot, amikor otthon tartózkodunk. Mivel már sokszor éjjel is kellemes 15 fok körül van a hőmérséklet, így sokan már nyitott ablaknál alszanak. Így tett Attila is, aki  Dunakeszin él, az Alagi részen, kertes házas övezetben, az Attila utcában.  Május 29-én hajnalban azonban nem volt jó ötlet nyitva hagyni az ablakokat:  Attila arra ébredt, hogy egy idegen alak guggol az ablakpárkányán. A besurranó tolvaj az Attila utcában ment be egy kertes házba Fotó: Google Maps „Arra ébredtem, hogy egy alak guggol az ablakpárkányomon” A  besurranó tolvaj   az utcafrontra nyíló hálószobaablakon keresztül próbált bejutni Attila otthonába.  Még szerencse, hogy pont abba a szobába mászott be, ahol Attila aludt, így ő egyből észrevette a férfit. Szerdán, hajnali 4:13 kor arra ébredtem, hogy egy alak guggol az ablakpárkányomon, fél lábbal már bent a hálószobámban. Ráordítottam, hogy mégis mi a f*szt csinálsz te itt!? Felugrottam az ágyból, mire ő beugrott, megfogta a nagymamámtól örökölt zenélő ékszerdobozt, majd kiugrott és elrohant  – mesélte a Borsnak Attila, aki  úgy látta, hogy a Dunakeszi vasútállomás felé rohant az illető , így ki tudja, hogy merre  garázdálkodik  még. – Sajnos még a lábát sem tudtam elkapni.  Utána tekertem gyorsan biciklivel, de már sehol nem találtam a környéken . Viszont a zenélő ékszerdoboz meglett két utcával lejjebb a fűben – tette hozzá Attila, aki Facebook-posztban figyelmeztette a Dunakeszin élőket, hogy legyenek nagyon  óvatosak . Attila maga sem hitte volna, hogy ez valaha megtörténhet.  Csütörtökön el is ment a rendőrségre bejelentést tenni az esetről. A helyiek szerint városszerte garázdálkodnak besurranó tolvajok  (A kép illusztráció!) Fotó: Pexels Dunakeszi más részein is furcsaságokat tapasztalnak  Miután Attila  a Facebookon figyelmeztette a  besurranóra  a helyieket , többen is jelezték, hogy az ő környékükön is furcsaságokat tapasztaltak. A lakótelepen is járkálnak. Villanyóra cserére hivatkoznak  – írta az egyik kommentelő. – Keddről szerdára virradóra a  Mikszáth utcában és a Sződi utcában is voltak , itt kocsit törtek fel – írta egy másik dunakeszi lakos hozzászólásban. Megkerestük a rendőrséget is az esettel kapcsolatban A Pest Vármegyei Rendőr-főkapitányság kérdéseinkre az alábbi tájékoztatást adta: Az esettel kapcsolatban történt bejelentés a Dunakeszi Rendőrkapitányságra. Az elkövetőt egyelőre nem sikerült előállítani, kollégáink mindent megtesznek azonosításuk és elfogásuk érdekében. A bűncselekményekkel érintett utcákban nincs térfigyelőkamera, ám az oda vezető környéken igen. Reagálva a hozzánk eljutott információkra, bejelentésekre/feljelentésekre, a dunakeszi kollégák járőrútvonalának részét képezik az érintett területek, rendszeresen, visszatérően cirkálnak és ellenőriznek a környéken. Fontos, hogy a bűncselekmény áldozata elsőként ne a közösségi médiában ossza meg a vele történteket, hanem a rendőrséggel! Haladéktalanul hívja a 112-t!     ", "site": "https://www.borsonline.hu/cimke/veszely"}
{"title": "Életveszély az M5-ös autópályán: vakmerő mutatványt videózott le a sofőr ", "body": "Hajmeresztő jelenetet vettek fel. \nNagy sebességgel száguldozott egy rolleres az M5-ös autópálya bevezető szakaszán.  A férfi ráadásul nem viselt semmilyen védőfelszerelést, bukósisakot sem.  Fotó: TV2 A hajmeresztő jelenetet egy sofőr videózta le, aki azt írta posztja mellé,  a rolleres 75 kilométeres sebességgel mehetett . A vakmerő férfi az autóktól pár centire haladt el.  Egy vezetéstechnikai szakértő azt mondta, egy kisebb bukkanó is hatalmas balesetet okozhatott volna és  hatalmas tragédiához vezetett volna .  Ilyen sebességnél bármilyen kisebb megingás azonnal eséssel végződik, a fej és a törzs mindenféle sérülése ilyenkor hatványozott - mondta a szakértő. A  Tények  szerint néhány hete éppen így történt tragédia:  egy rolleres férfi egy kátyú miatt elesett, beverte a fejét és meghalt. ", "site": "https://www.borsonline.hu/cimke/veszely"}
{"title": "\"Veszélyes\" - Harry lerántotta a leplet, Meghan ezért nem teszi be a lábát Londonba ", "body": " A királyi testvérek egykoron nagyon jóban voltak, egymás támaszaiként működtek.  Harry számára családja biztonsága a legfontosabb, Meghan ezért sem tart vele az utazások során. \nHarry herceg  elárulta, miért nem tér vissza  Meghan Markle  az Egyesült Királyságba. A 39 éves herceg a családjával kapcsolatos biztonsági aggodalmairól beszélt a  Tabloids on Trial  című dokumentumfilmben.  Neil Basu , a Metropolitan Police  korábbi terrorizmusellenes vezetője 2022-ben azt nyilatkozta, Meghant az életét veszélyeztető fenyegetések érték, amíg az Egyesült Királyságban élt.  Úgy tűnik, férjével azóta is a  borzalmak hatása alatt  vannak! Meghan és Harry teljesen új életet kezdett (Fotó: Getty Images / WPA Pool / hot magazin) Még mindig veszélyes, csak egy magányos szereplő kell, egy ember, aki olvassa ezeket a dolgokat, hogy aztán az olvasottak alapján cselekedjen. Akár késről, akár savról, vagy bármi másról van szó, ezek a dolgok őszintén aggasztanak. Ez az egyik oka annak, hogy  nem hozom vissza a feleségemet ebbe az országba – árulta el a a sussexi herceg. Az Egyesült Királyság az otthonom, központi helyet foglal el gyermekeim örökségében, és egy olyan hely, ahol szeretném, hogy otthon érezzék magukat, ahogy az Egyesült Államokban is, ahol jelenleg élnek. Ez azonban nem történhet meg, ha nincs lehetőség biztonságban tartani őket - mondta Harry, aki 2020-ban  Kaliforniába költöztette  családját.  Míg Károly király fia azóta többször is visszatért hazájába, Meghan utoljára 2022 szeptemberében, II. Erzsébet királynő temetésén vett részt  -  írja a People . Mivel a házaspár visszalépett hivatalos királyi teendőitől, elveszítették azt a jogot, hogy az rendőri védelmet kapjanak, ami csak tovább fokozta a félelmet.     ", "site": "https://www.borsonline.hu/cimke/veszely"}
{"title": "Ezeken a strandokon kell cápatámadástól tartanod ", "body": "A nyaralások fő szezonjába vagyunk, amikor sokan választanak tengerparti üdülőhelyet a vakációjukhoz, ám ezek közül több olyan is van, ahol könnyen tragédiával érhet véget a pihenés. Lapunk azokat a magyarok által kedvelt üdülőhelyeket gyűjtötte össze, ahol nem árt tartani a tenger legismertebb ragadozójától.  \nA legendás 1975-ös Cápa című film óta sokan félünk a tengerben messzire beúszni tartva attól, hogy valami elkapja a lábunkat a mélyből, pedig kifejezetten ritkák az olyan cápatámadások, amelyek embereket érintenek.  Cikkünknek sem a pánikkeltés a célja, pusztán a figyelemfelhívás, figyelmeztetés , ezért néztünk utána annak, hogy a magyarok kedvenc nyaralóhelyein hol kell leginkább  cápákkal  való nem várt találkozásokra felkészülni.  Bár a cápatámadások ritkák Európában, azért nemárt felkészülni rájuk  Fotó: Vova Kras / Illusztráció - Pexels Horvátország  A hazánkkal szomszédos ország  egyértelműen a magyarok legfőbb kedvence, ha nyaralásról van szó . Az Adriai-tenger egyáltalán nem számít cápaveszélyesnek. Az utolsó feljegyzett halálos cápatámadás 1973-ban történt, 2008-ban pedig az utolsó  két olyan támadás volt , amikor az áldozatok könnyebb sérüléseket szereztek, ám az egyre növekvő hőmérséklet miatt a tudósok szerint  tigriscápák  is megjelenhetnek az Adriában, sőt a  nagy fehér cápák  egyik szaporodási területe lehet a jövőben.  Ha ezt látod úszás közben, jobb ha a part felé indulsz  Fotó:  Elianne Dipp / Illusztráció - Pexels Egyiptom  Hurghada is igazi sláger a magyar nyaralóknál, azonban jó, ha tudod, hogy itt  2023. júniusában halálos cápatámadás volt . A áldozat egy 23 éves orosz fiatal volt, aki a figyelmeztetés ellenére is olyan helyen fürdőzött, ahol ez tilos volt. A cápával való haláltusájáról sokkoló videó is készült, ami bejárta a világhálót. Nem mellesleg Egyiptomból gyakran számolnak be cápatámadásokról, ám ezek ritkán végződnek halállal.  A cetcápa ártalmatlan, ám a hatalmas méretei ijesztőek lehetnek, ha szembetalálkozunk velük  Fotó:  ROMAN ODINTSOV / Illusztráció - Pexels Kanári-szigetek  A Spanyolországhoz tartozó szigetcsoport  a féktelen bulizásokról, a víziparkjairól, a Teidéről híres, illetve arról, hogy itt egész évben élvezhetjük a nyarat úgy, hogy hivatalosan nem kell Európát elhagynunk.  A szigetet érintő Atlanti-óceáni szakaszon az emberre veszélyt jelentő cápákkal csak igazán ritkán találkozhatunk. Azonban a mélyebb tengeri, de mégis partközeli részeken  a rájákhoz hasonlító angyalcápa és a világ legnagyobb halának számító cetcápa  is szembe jöhet velünk, melyek méretük és kinézetük ellenére is teljesen ártalmatlanok.    ", "site": "https://www.borsonline.hu/cimke/veszely"}
{"title": "„Itt meg lehet halni” – Életüket kockáztatják az olimpiai aranyért a szörfösök ", "body": "Nem csak a különleges hullámokra, a víz alatti korallokra is vigyázni kell. Olimpia Tahitin: életveszéllyel néznek szembe a szörfözők. \nA Tahiti partjainál uralkodó viharos időjárás miatt elhalasztották a párizsi olimpián a hullámlovasok keddi és szerdai versenyeit, így a szerdára tervezett férfi és a női döntőt sem tudták időben megrendezni. Az olimpia történetének a rendező várostól legtávolabb eső helyszínén (Tehupo'o 15 715 kilométerre található Párizstól) ráadásul  nem csak a szélviszonyok jelentenek veszélyt a szörfösök testi épségére. Szörf az olimpia távoli helyszínén: rafinált hullámokra és a víz alatti korallzátonyra is vigyázniuk kell a versenyzőknek        Fotó: AFP Majdnem meghaltam a sziklákon – dohogott  Kauli Vaast,  a francia színekben versenyző, éppen tahiti illetőségű hullámlovas, aki jól tudja:  a vízfelszín alól a halál les rájuk. Életveszély az olimpia szörfversenyén A mesés helyen egy hajón lakó olimpikonoknak az alig a víz alatti zátonyok miatt különleges hullámokkal kell megküzdeniük. Ha pedig hibáznak,  könnyen megsérülnek a borotvaéles korallokon.  A szörfösök az edzések során gyakran sisakot és/vagy védőmellényt viselnek, de az éremesélyes ausztrál  Jack Robinson  így is csúnya, és akár fertőzéssel is fenyegető  sérülést szenvedett  a lábán. Jack Robinson csúnya sérülést szenvedett egy edzésen az olimpia szörfversenye előtt       Fotó: Getty Images – A nagy siker és a nagy sérülésveszély között keskeny a határ.  Itt meglovagolhatod életed tökéletes hullámát, de ezt nem sok választja el egy súlyos sérüléstől, a legrosszabb esetben a haláltól – mondta  a németek versenyzője,  Tim Elter.                 A bejegyzés megtekintése az Instagramon                         Tim Elter (@tim.elter) által megosztott bejegyzés   Elődje, az első olimpiai szörfverseny (2021, Tokió) szereplője,  Leon Glatzer  arról beszélt, ő mit tapasztalt korábban, amikor  Tahitin  figyelte meg a helyieket. – Amikor látam őket bukni, azt gondoltam: ó, istenem! Néha azt hittem, belehalnak. Az itteni hullámok nagyon bonyolultak, nekem is.  Sokminden történhet, itt akár meg is halhatsz, ez a gondolat mindig ott motoszkál az emberben – mondta Glatzer. Tavaly a brazil  Joao Chianca  olyan súlyos sérülést szenvedett a korallzátonyon, hogy  eszméletenül percekig feküdt a víz alatt. Heten mentették ki, a parton sikerült újraéleszteni.   PARIS OLYMPICS NEWS 💡 Brazilian surfer Joao Chianca was told to remove Jesus Christ from his board. He was told “Christ is a religious figure\" and \"the games have strict rules and focus on total neutrality.\" SHOULDN’T THEY HAVE THE SAME RULES FOR THE OPENING CEREMONY?  pic.twitter.com/9iVusdU63f — YouWontBelieveMe (@markhanalla)  July 28, 2024   Ez sem riasztotta el, ő is harcba indul az olimpiai aranyért, és azzal is a hírekbe került, hogy  megtiltották neki  a riói Krisztus szobrot ábrázoló deszkája használatát.     ", "site": "https://www.borsonline.hu/cimke/veszely"}
{"title": "Ezért veszélyes a hosszan tartó ülőmunka ", "body": "Gerincferdülés bármely korban kialakulhat, de ha figyelünk a testtartásunkra és a figyelmeztető jelekre, könnyen elejét vehetjük a problémának. Nagyon fontos például, hogy milyen sportot választunk.\r\n \nA gerincoszlop tartja meg az egész emberi testet: erős izmok tapadnak rá, ezeknek fontos szerepük van az egyenes tartásban és a mozgásszervrendszerünk működésében, emiatt nagyon fontos, hogy egészséges maradjon. Sajnos gyakran már gyermekkorban is kialakulhatnak deformációk, ennek például egyik oka a helytelen iskolatáska használata is lehet. Dr. Wimmer Ágnes ortopéd szakorvos, manuálterapeuta nap mint nap tapasztalja, hogy nagyon sok fiatal szenved a gerinc különböző tartási zavaraitól. A rossz tartáshoz gyakran társul lúdtalp – A gyermekek gyakran fáradékonyak, izomzatuk rossz tónusú, erőtlen. A rossz tartáshoz gyakran társul lúdtalp, illetve X térd. Ezen statikai hibákat gyermekeknél ortopédiai segédeszközökkel korrigáljuk és ezután tornáztatni, mozgáskészségüket növelni, sportoltatni kell őket, így várható nagy részüknél tartásuk javulása. Nehezebb a feladatunk a gerincferdülésben szenvedő fiatalok esetében – tudjuk meg a szakorvostól, akit arról is kérdeztünk, ha a gerincferdülésen, illetve annak deformációján lehet-e még felnőttkorban segíteni? – A gerinc melletti izmokat ki lehet lazítani, például mágneses, akupunktúrás kezeléssel. A manuálterápia során a szakember tapintással megkeresi az elmozdult csigolyákat – gerincferdülés esetén szinte mindig találni ilyet –, mert a megfelelő állapot visszaállítása után lesz csak igazán hatékony a gyógytorna. A gyógytorna szerepe jelentős, hiszen azokat az izmokat, amelyek a gerincet stabilizálják, beleértve a mély hasizmokat is, erősíti. Ha netán a problémát letapadt izom vagy izomzsugorodás okozza, azokat is lazítjuk, nyújtjuk. Hatékonyak lehetnek a különböző masszázsok is – érvel dr. Wimmer Ágnes, aki saját praxisában együtt dolgozik egy koreai masszőrrel, aki bizonyos esetekben akupresszúrás masszázzsal javít a gerincbántalmakon. A gerinc melletti kis izmokat is ki tudja tapintani, és átgyúrni. Ennek segítségével is rengeteget egyenesedik a gerinc, és javul a komfortérzet. Rossz testtartás, ülő munka – Előfordul, hogy a fejízületeknél lévő aszimmetriák – a fejet nem tudjuk az egyik irányba jól mozgatni – fenntarthatnak egyfajta gerincferdülést azáltal, hogy az idegrendszer fals, vagyis féloldalas információt kap az izmok rossz beidegződése miatt. Sokszor, ha ezeket a felső nyaki ízületeket helyre tesszük, már ettől is egyenesedik a gerinc – magyarázza a doktornő. Fontosnak tartja, hogy az emberek ne csak akkor menjenek orvoshoz, ha már nagy fájdalmaik vannak, mert már akkor nagyobb károsodások, visszafordíthatatlan elváltozások is kialakulhattak. Ha még nincs látható probléma, csak esetleg kisebb panaszok, akkor már érdemes szakorvoshoz fordulni, mert ilyenkor még minimális odafigyeléssel kezelhetők a tünetek. Ez különösen fontos azoknál, akik ülőmunkát végeznek, hiszen egész nap a számítógép előtt eleve merevebben tartják magukat. A nyaki, illetve a derékrész nagyobb terhelést kap, emiatt is kialakulhatnak kisebb eltérések. Ezek apró tünetek formájában jelentkeznek, az emberek még nem is érzékelik a jeleket, viszont a szakember felismeri, és viszonylag egyszerű kezeléssel orvosolja. Nem szabad ész nélkül edzeni! – Egyszer beültem egy bemutató órára egy iskolapadba, és alkalmam volt hátulról megfigyelni, milyen testtartással ülnek a gyerekek. Sokkoló volt számomra, hogy szinte mindenki kivétel nélkül görnyedten ült. Azt nem szabad figyelmen kívül hagyni, hogy egy gyereknek, főleg egy kisiskolásnak fárasztó végigülnie egy tanórát, ezért nagyon hasznos, ha pedagógus óra közben is megmozgatja egy kicsit a diákokat. A gerincferdülés megelőzése és kezelése szempontjából nem mindegy, hogy milyen sportot választunk, illetve a választott sportot szakszerűen végezzük-e. Jó példa erre a kondizás, hiszen ha valaki megfelelő technikával és mértékben erősíti hátizmait, jót tesz vele, hiszen azok segítenek a helyes testtartás megvalósításában. Viszont ha helytelenül végezzük, túl nagy súlyokkal a gyakorlatokat, komoly gerinc- és csigolyasérüléseket lehet vele okozni. – Fiatal férfiaknál tapasztalom, hogy ész nélkül fognak hozzá a súlyzós edzésekhez, ezért tanácsolom nekik, hogy kellő felkészüléssel, elővigyázatossággal fogjanak a sporthoz. A derekat pedig fokozottan védeni kell – fejezi be az ortopéd szakorvos, Kancsár Tímea. ", "site": "https://www.borsonline.hu/cimke/veszely"}
{"title": "Zombivá válnak a fiatalok az új drogtól ", "body": "Az egyre népszerűbb új kábítószer az Egyesült Államokból jön, és a szakértők szerint még a heroinnál is veszélyesebb. De mit lehet tenni, hogy a szer ne törjön be Európába? \nA legújabb utcai drog, a flakka hónapok óta rohamos népszerűséggel terjed az Egyesült Államokban. A szer a dizájnerdrogok csoportjába sorolható, súlyos hallucinációt és indokolatlan agressziót vált ki használójából, és jóval erősebb a hatása, mint a metamfetamin származékoknak, amik szintén pusztító szintetikus anyagok. A flakka rendkívül olcsón beszerezhető, mindössze 5 dollárba, vagyis nagyjából 1400 forintba kerül adagja, ráadásul Kínában teljesen legálisan állítják elő és tisztítószerként vagy samponként szállítják be az USÁ-ba, óriási mennyiségben. A drog igen súlyos eseteket idéz elő. Egy férfi például ennek hatása alatt be akart törni a rendőrségre, egy másik felnyársalta magát egy kerítésen, amikor át akart mászni rajta, egy harmadik fogyasztó pedig  egy fával szexelt , miközben azt üvöltözte, hogy ő Thor, a mennydörgés istene. A flakkát lehet vénába fecskendezni, orrba szippantani, de a füstjétől is elérhető a kivánt hatás. A flakkába eddig harmincál is többen haltak bele, és a hatóságok úgy érzik, tehetetlenek. William Southerd rendőrfőnök a múlt hónapban nézett végig egy túladagolásos esetet, ahol a beflakkázott férfit egyszerűen nem tudták megfékezni, úgy tört-zúzott. - Soha nem láttam még ilyet. Faltól-falig csapódott a férfi a szobájában, mindent felborított, aztán amikor végre le tudtuk fogni a kollégáimmal, akkor egyszer csak kiment belőle az élet és meghalt. Ha az esetről nem készül videó, akkor a társaim már börtönben lennének. - idézi a Vice magazin Southerdet. A szer hatásairól Southerd a lehető legrosszabbakat tudta csak felsorolni: - Az egyik járőrünk mondta, hogy olyan mintha agyavesztett zombikat kellene megfékeznünk. A megyénkben két hónapja tűnt fel a szer, azóta elképesztő dolgokat láttunk már. Egy nő a háza előtt a fákat szurkálta késsel, mert gonosz szellemeket látott, egy férfi pedig a saját ujjait tördelte darabokra, miközben az utcán rohangált meztelenül. Rosszabb ez a szer, mint a heroin, vagy kristály meth. Floridában 2014-ben még csak havi egy eset volt összefüggésbe hozható a flakkával, mostanra ez a szám 40-50-re tehető. Májusban már nyilvános beszélgetéseket szerveztek, ahol felhívták a lakosság figyelmét az új szerre, ugyanis ettől a drogtól a használói teljesen máshogy viselkednek, mint más anyagoktól, vagy az alkoholtól. Dr. Joseph Palamar, a New York Egyetem Orvosi Központjának drogkutatója szerint viszont nem minden flakka felhasználóból lesz dühöngő őrült, és nem csak ezekre az extrém esetekre kellene fókuszálnia a médiának. Ugyanakkor választ másokkal együtt ő sem tudott arra a kérdésre adni, hogy miként lehetne megállítani a drog terjedését. Mivel új, olcsó, könnyen előállítható, ráadásul rengeteg pénz lehet még benne... ", "site": "https://www.borsonline.hu/cimke/veszely"}
{"title": "Ezek a szexpózok veszélyesek a hímtagra ", "body": "A változatosság gyönyörködtet – különösképp érvényes ez a szexben, hiszen mindig ugyanúgy: unalmas. Nem árt azonban vigyázni az akrobatikával, ugyanis vannak pózok, amelyek különösen veszélyesek a bránerre. \nNem mindig az angol tudósok viszik előbbre a világot: ezúttal brazil kutatók tanulmányának lehetünk hálásak, amit az  Advances of Urology  nevű szaklapban publikáltak. A szakemberek annak jártak utána, milyen gyakran következik be péniszfraktúra vagy péniszruptúra, azaz „törik vagy reped el” a pénisz barlangos teste egyes pozíciókban. (A hétköznapi elnevezés pontatlan, mivel a péniszben nincs csont, így nem is törhet el. Jelen esetben a barlangos test szakad, „törik” el, aminek következtében vérömleny keletkezik a hímtagban.) Vettek három sürgősségi osztályt, és összeszedték az elmúlt 13 évből az összes esetet, amikor „pénisztöréssel vagy -repedéssel” vittek be oda valakit. Az érintett páciensek fele egyébként egy csattanó vagy roppanó hangot is hallott szex közben, mikor megtörtént a baj. Nos, a jó öreg misszionárius póz egész biztonságosnak tűnik ezen a téren: csak a vizsgált fájdalmas balesetek 21 százalékáért volt felelős. Jelentősen nagyobb kockázat rejlik abban, ha a nő beleül partnere farkába, és meglovagolja. A péniszfraktúrák csaknem fele így keletkezett. A lovaglásban az a probléma, hogy a nő teljes testsúlyával nehezedik a férfi nemi szervére, és egyrészt nem érzi, ha túlságosan megterheli. Másrészt heves szex közben, ha felfelé menetben kicsusszan a szerszám, lefelé teljes lendületből és tömeggel olyan ellennyomást gyakorol a farokra – amennyiben az nem talál vissza a vaginába –, hogy száraz faágként törik ketté. Szintén nem veszélytelen a kutyapóz: a pórul járt pasik 29 százaléka abban szerezte a maradandó károsodással és merevedési problémákkal is fenyegető sérülést. Az, hogy azért jelentősen kevesebbszer következik be úgy a baj, azért van, mert ott a férfi irányít, jobban tud vigyázni, illetve kisebb repedés esetén is hamarabb észleli, hogy valami nem stimmel. Egyébként nem mindenki műtteti meg magát, miután (nyilván enyhébb) péniszfraktúrát vagy -ruptúrát szenved. Ám felmérések szerint ezen férfiak mintegy felének kell tovább élniük deformált hímvesszővel, erekciós zavarokkal és a nemi élet során fájdalommal.  ", "site": "https://www.borsonline.hu/cimke/veszely"}
{"title": "Veszély! Ezért vigyázzon a hennás testfestéssel ", "body": "\nBrit tudósok a nyári hennatetoválások ve­szélyeire figyelmeztetnek. A sokak által biztonságosnak vélt henna – amennyiben más összetevőket is tartalmaz – gyakran okoz allergiát. – A nyári időszakban több beteggel ta­lálkozom, aki a fekete henna által kiváltott allergiás tünetek miatt jelentkezik – mondja dr. Garaczi Edina bőrgyógyász-allergológus, a Budai Allergiaközpont orvosa. A fekete hennatetoválások tartóssága egy-három hét, így gyermekekre is felfestik különböző fesztiválokon, a strandokon. – A henna a Lawsonia inermis növény levelének szárított, por formában elterjedt, vörös színt adó festékanyaga. A természetes vörös henna biztonsággal használható, csak nagyon ritkán okoz allergiás reakciót. Tudni kell azonban, hogy a fekete henna emellett PPD-t is tartalmaz, ami a sötét szín kialakításáért felelős. A PPD alkotóelem gyakran, körülbelül két és fél százalékban okoz allergiás tünetet – mondja a szakember. Az allergiás gyulladás kezelésére szteroid kenőcsök, hámosító és hidratáló krémek javasoltak, kifejezett viszketés esetén pedig antihisztamin-tablettát is alkalmaznak, s emellett két-három nap múlva az érintett területen a bőrpír, a duzzanat jelentősen csökken. Ugyanígy a hennás hajfestékkel is ajánlott vigyázni, hiszen az is kiválthat allergiát, ami hajhulláshoz vezethet. ", "site": "https://www.borsonline.hu/cimke/veszely"}
{"title": "Ez a következménye, ha a gyereke bekap egy pénzérmét ", "body": "\nMunkahelyen, boltban, buszon, moziban, iskolában naponta emberek százaival érintkezünk, kerülünk ilyen-olyan kapcsolatba – és velük együtt az ő bacijaikkal is. De mitől kell félnünk? Mi veszélyes valóban és mi nem? Mi történhet a legrosszabb esetben, és minek van a legnagyobb valószínűsége?  A Bild összeállítása  nyomán készült minisorozatunk mindennapos szituációkat vesz sorra. Ha szájába vesz a gyerek egy fémpénzt  A legrosszabb következmény:  Lenyeli az érmét, ami fennakad a nyelőcsövében, és ki kell operálni. Ami valószínűbb:  Rájön, hogy a pénznek mégis van szaga, és nem is finom. Vagyis soha többé nem akar a szájába tenni fémpénzt. Természetesen az érméken rengeteg kórokozó van, hiszen sok kézen mennek át, így betegekén is. Ám egy olyan immunrendszer, ami nincs legyengülve, tisztességesen meg tud birkózni az ilyen hétköznapi bacikkal. Azért mégis jobb, ha inkább vesz egy fagyit azon a pénzen a gyereknek. ", "site": "https://www.borsonline.hu/cimke/veszely"}
{"title": "Az életével játszik, ha a kutyájával puszizkodik ", "body": "\nA pici kutyulik anyucijai általában szeretik puszilgatni a kedvenceiket, de erről a szokásukról jobb, ha a jövőben leszoknak. Na nem azért, mert bárkit is érdekelne, hogy mit művelnek a szőrös kis cukiságokkal, hanem egy brit tanulmányban írtak miatt. A virológia és bakterelógia professzora, John Oxford beszámolt egy esetről, amelyben egy 70 éves brit nő váratlanul kórházba került. Az eszméletlenül megtalált asszony, miután magához tért, zavartan viselkedett, fejfárjásra panaszkodott, magas láza és hasmenése volt. Eddigre az orvosok rájöttek, hogy egy bakteriális fertőzésről lehet szó, kiderült, hogy a kutyák és macskák szájában megtalálható Capnocytophaga canimorsus baktérium a felelős azért, hogy a nő az intenzív osztályon kötött ki, vérmérgezéssel. Az asszonyon nem volt semmilyen külső sérülés, nem azon keresztül jutott a szervezetébe a baktérium; végül elmesélte, hogy az egyébként szépen tartott, tiszta kedvencének gyakran megengedi, hogy az arcát nyalogassa, orvosai ebből azonnal rájöttek, hogy ezen az úton fertőződött meg. A hasonló esetek egyébként nagyon ritkák, és főleg a nagyon fiatal és időskorosztályt érintik, ennek ellenére sem érdemes kockáztatni, és csókolgatni a kutyánkat. ", "site": "https://www.borsonline.hu/cimke/veszely"}
{"title": "Nem árt felkészülni: gombafertőzés okozhatja a következő pusztító világjárványt? ", "body": "Az USA járványügyi hatóságának (Centers for Disease Control and Prevention – CDC) vezető tudósai azt állítják, hogy ha az emberiség nem vigyáz, akkor a nem is olyan távoli jövőben újabb világméretű járvánnyal kell majd szembenéznie, ami ismét milliók életét követelheti. \nAz antibiotikumoknak ellenálló baktériumok veszélyeiről már sokan és sokfélét írtak, ám van egy hozzájuk hasonló, sokkal kevésbé ismert, a világ egészségügyi helyzetére hasonló nagyságrendű kockázatot hordozó kórokozócsoport: a gombaölő szereknek ellenálló gombák. A candida auris nevű gomba okozta fertőzések nem számítanak újnak, hiszen a kórokozót először 2009-ben mutatták ki egy japán páciens fülében. Akkor nem tulajdonítottak neki különösebb jelentőséget, hiszen a candidákat általában könnyen ki lehet iktatni széles körben használt gombaölő szerekkel. A candida auris azonban egy sokkal agresszívebb gombafajta és egy brit kórházban korábban hiába permetezték egy hétig hidrogén-peroxidos párával azt a területet, ahol korábban egy fertőzött beteget kezeltek, a candida aurist nem sikerült kiirtani.  A gomba okozta fertőzésről már Venezuelából, Spanyolországból, Dél-Afrikából, Indiából és Pakisztánból is érkeztek jelentések, de a betegség egyelőre Magyarországon hivatalosan még nem bukkant fel. Ez az élesztőgomba normál körülmények között ártalmatlan, a bőrön és a nyálkahártyán található meg, ám a gyógyszereknek ellenálló változata több mint veszélyes. ezek a gombák ráadásul szinte SZÓ SZERINT A SEMMIBŐL TŰNTEK FEL, még A SZAKÉRTŐK SEM TUDJÁK MEGMONDANI, pontosan HONNAN ÉRKEZTEK. A CDC adatai szerint az esetek 90 százalékában a candida auris minimum egy gyógyszerrel szemben bizonyult ellenállónak, 30 százalékában pedig kettővel vagy még többel szemben. Raádásul  a kórokozót rendkívül nehéz még azonosítani is, és a gyenge immunrendszerűekre különösen veszélyes, és magas a halálozási aránya is (30-60 százalék közötti), hiszen a fertőzöttek közel fele 90 napon belül meghal. A kórházban kezelt, gyakran súlyos állapotú emberek esetében sokszor nem is könnyű megmondani, mi vezetett a halálukhoz. A tünetek – láz, fájdalmak, fáradság – eleinte nem tűnnek súlyosnak, de a fertőzés végül mégis legyőzi a szervezetet, így a CDC a candida aurist az azonnali veszélyt hordozó kórokozók közé sorolja. A GOMBA TARTÓSAN KÉPES MEGTELEPEDNI A KÜLÖNBÖZŐ FELÜLETEKEN, ÍGY - KÜLÖNÖSEN KÓRHÁZAKBAN ÉS SZOCIÁLIS INTÉZMÉNYEKBEN - JÁTSZI KÖNNYEDSÉGGEL TERJED EMBERRŐL EMBERRE. Jacques Meis holland mikrobiológus szerint a fertőzés ellenállóképességét és súlyosságát annak köszönheti, hogy a mezőgazdaságban világszerte óriási mennyiségben használnak gombaölő szereket a termények rothadásának megakadályozására és mivel ezek a talajba is belekerülnek, óriási pusztítást végeznek a nem ellenálló gombák között, megnyitva az életteret a rezisztens változatok előtt. Egy brit kormányzati tanulmány szerint ha továbbra is ilyen mértékben hagyatkozik az emberiség az antibiotikumokra és gombaölő szerekre, 2050-ben csak az antibiotikumoknak ellenálló baktériumok évi 10 millió emberrel végeznek világszerte, 2 millióval többel, mint a rák. Forrás:  Daily Star ,  G7 ", "site": "https://www.borsonline.hu/cimke/veszely"}
{"title": "Újabb riasztást adtak ki, több vármegyében mindjárt leszakad az ég! ", "body": "Az érintett területeken akár huszonöt-harminc milliméternél is több csapadék eshet. \nElsőfokú, citromsárga riasztást adott ki  felhőszakadások  veszélye miatt az Országos Meteorológiai Szolgálat - számolt be róla a  katasztrófavédelem .  Az érintett területeken rövid idő alatt akár több mint huszonöt-harminc milliméter eső eshet. A riasztások által érintett területeket, járásokat a  met.hu -n elérhető, folyamatosan frissülő térképen követheted nyomon.     ", "site": "https://www.borsonline.hu/cimke/veszely"}
{"title": "Veszélybe került a Dancing With The Stars kupája ", "body": "Október 14-én kezdődik a Dancing with the Stars új évada! \nRadics Gigi, T. Danny  és  Simon Kornél  a Dancing with the Stars műsorvezetőinek a nyomába eredtek, de hiába! Dancing with the Stars - vadonatúj évad - október 14-től a TV2-n! ", "site": "https://www.borsonline.hu/cimke/veszely"}
{"title": "Most adtak ki riasztást: veszélyes, ami Magyarország felé tart! ", "body": "Elsőfokú riasztást adott ki a meteorológiai szolgálat. \nElsőfokú, citromsárga riasztást adott ki az  erős szél veszélye  miatt az Országos Meteorológiai Szolgálat - számolt be róla a  katasztrófavédelem .  Az érintett területeken a széllökések sebessége meghaladhatja a 70 kilométer/órát is. A riasztások által érintett területeket, járásokat a  met.hu -n elérhető, folyamatosan frissülő térképen követhetik nyomon.     ", "site": "https://www.borsonline.hu/cimke/veszely"}
{"title": "\"Közbe kellett avatkoznunk...\" – veszélyes környékre tévedtek az Ázsia Expressz versenyzői ", "body": "Váratlan dolog történt az Ázsia Expressz forgatásán, ugyanis a játékosok egy veszélyes környékre tévedtek éjszaka...  \nAhogy arról lapunk beszámolt:  le kellett állítani az Ázsia Expressz forgatását Mexikóban!  Az előzetes alapján komoly fennforgás történhetett, ugyanis villódzó rendőrautók lepték el a helyszínt, miközben  a versenyzők kétségbeesetten próbáltak szót érteni a helyiekkel .   Ám, hogy pontosan mi állhat a balhé háttérben, arra még nem derült fény, de  Ördög Nóri  most megosztott pár részletet róla... Le kellett állítani az Ázsia Expressz forgatását! (Fotó: Ladóczki Balázs / Origo) Ez egy olyan szituáció volt, ahol szembesülnünk kellett azzal, hogy Latin-Amerika jóval veszélyesebb terep, mint Ázsia. Egészen más az emberek mentalitása, Mexikó pedig egy olyan ország, aminek vannak sötét oldalai...  – kezdte a Mokkában Nóri, aki elárulta:  minden évadban úgy kezdik el a forgatásokat, hogy  a versenyzők  és a stáb egy biztonsági \"előadáson\" vesz részt.  Itt elmondják nekik az adott ország szabályait, amiket kötelezően be kell tartaniuk. Mint kiderült, mindenki szorgos kisdiák volt, ugyanis a probléma nem abból adódott, hogy ne tartották volna be a szabályokat. Veszélyes környékre tévedtek A stáb a világ egyik legveszedelmesebb városában is forgatott, ám  pár versenyző pont arra a környékre tévedt, ahová nem szabadott volna... Éjszaka elindultak szállást keresni a versenyzők, és egy olyan környékre tévedtek, ahol nem fogadják túl barátságosan az idegeneket. Azt viszont nem sejtettük, hogy ebből ilyen szintű feszültségek alakulhatnak ki, amit ma este láthatnak majd a nézők...  – árulta el a műsorvezető, aki azt is megosztotta a nézőkkel, hogy a forgatások alatt komoly biztonsági intézkedések voltak:  például minden szállásadót átvizsgáltak, mielőtt ott aludhattak volna  a versenyzők . –  Amikor a versenyzők megtalálják a szállásokat, a biztonsági csapat körbejárja a helyszínt, ellenőrzik a szállásadókat, és ha ők rendben találnak mindent, akkor tudják a párosok ott tölteni az éjszakát.  Ezt nyilván az adásban nem láthatják a nézők, de tudniuk kell, hogy a játékosokra minden helyzetben vigyázunk. Most közbe kellett avatkoznunk... –  tette hozzá Nóri, ma este pedig  kiderül, hogy mégis mi okozhatta a fennforgást Mexikó legveszélyesebb városában!     ", "site": "https://www.borsonline.hu/cimke/veszely"}
{"title": "Veszélyes helyzetbe keveredtek az Ázsia Expressz sztárjai: \"4-5 autónyi fegyveres rendőr fogott közre minket\" ", "body": " Forrnak az indulatok.  Nem sikerült túl jól a szerda esti szálláskeresés az Ázsia Expressz sztárjainak, ugyanis három párost ki kellett menekítenie a biztonsági stábnak. \nLe kellett állítani az Ázsia Expressz forgatását  a versenyzők biztonsága érdekében! A kaland-reality idén rendhagyó módon nem a legnépesebb kontinensen, hanem Latin-Amerikában forgott, ez pedig új kihívás elé állította a készítőket, ugyanis  Mexikónak és Guatemalának is vannak olyan szegletei, ahová nem érdemes betévedni.  Éppen ezért a stábra és a játékosokra külön \"testőrök\" vigyáztak, azzal viszont nem számoltak, hogy közbe is kell avatkozniuk a forgatások alatt...  Veszélyes helyzetbe került Alekosz és barátnője, Varsányi Réka  Fotó: TV2 Alekosz barátnője: \"Rossz előérzetem volt\" A verseny Mexikóban zajlik, az országról pedig tudott, hogy nem a közbiztonságáról híres. Ezt többek között  Alekosz és kedvese, Varsányi Réka  is megtapasztalta, miközben az éjszaka közepén szállást kerestek. Éppen szállást kerestünk, de ezúttal sem ment túl jól, úgyhogy az esélytelenek nyugalmával kopogtattunk be a házakba, hátha befogad minket valaki. Még viccelődtünk is Alekosszal, hogy ha így folytatjuk, az utcán fogunk aludni, de arra mi sem számítottunk, ami ezután következett –  kezdte a Borsnak Réka, akit  Alekosszal  és a többi párossal együtt   egy biztonsági csapat kísért a műsor forgatása során,  hogyha szükség van rá, közbe tudjanak avatkozni. Ördög Nóri azonban a szerda reggeli Mokkában elárulta, hogy ennek a stábnak nem csak \"testőri\" feladatokat kellett ellátnia, ugyanis az is a munkakörükbe tartozott, hogy a versenyzők megbízható szállásokon vészeljék át az éjszakákat.  Ilyenkor a csapat körbejárta a helyszínt, ellenőrizték a szállásadókat, és ha ők rendben találtak mindent, akkor tudták a párosok álomra hajtani a fejüket.  Ám ezúttal eddig el sem jutottak Rékáék... – Egy kedvesnek tűnő hölgyet kértünk meg, hogy fogadjon be minket. Ő azt mondta, hogy telefonálnia kell a férjének, mert anélkül nem engedhet be senkit.  Húzta az időnket, már eltelt legalább fél óra, és még mindig ott ácsorogtunk a ház előtt. Ekkor már nagyon rosszul éreztem magam, és mondtam is Aleknek, hogy rossz előérzetem van  –  emlékezett vissza Réka, akinek sajnos bejött a megérzése, ugyanis a házigazda feltehetően nem a férjét hívta... Fegyveres rendőrök fogták közre őket Lehet, hogy Alekoszék a várakozás közben elvesztették a türelmüket, azonban ez volt akkor a legkisebb problémájuk, ugyanis  a semmiből 4-5 autónyi fegyveres rendőr fogta őket közre.  Hirtelen 4-5 autónyi fegyveres rendőr fogott közre minket, és a stábunkat is. Mondanom sem kell, hogy a kezem-lábam remegett, rettenetesen féltem, pedig tudtam, hogy nagy baj nem lehet, hiszen vigyáznak ránk, ez pedig csak egy nagy félreértés... – idézte fel a történteket a görög hős barátnője, aki szíve szerint azonnal repülőre ült volna, de szerencséjére Alekosz képes volt uralni a pánikot.  \n – Csak arra tudtam gondolni, hogy mi lesz ebből, és hogy a gyerekeimhez haza akarok menni.   Teljesen bepánikoltam, pedig valójában nem lett volna okom rá. Az volt a szerencsém, hogy Alekosz meg tudta őrizni a hidegvérét, és azonnal beültetett a szerkesztőkkel a stábunk autójába. Azt magunkra zártuk és vártunk –  árulta el Réka, ám amilyen gyorsan jött a baj, olyan gyorsan is oldódott meg, és a magyar stáb távozhatott a helyszínről. A feszült helyzetre való tekintettel  Alekoszékat és két másik hasonló helyzetbe került párost, Enikőt és Kafit, illetve Brúnót és Zozót a forgatás folytatásáig egy biztonságos hotelban szállásolták el, amihez hasonló esetre az elmúlt három évadban nem volt példa. \"Mexikó annál is veszélyesebb, mint amire készültünk\" Kollégánk a forgatáson tudott pár szót váltani a műsor producerével, Katona Andorral, aki bevallotta:  még a stábot is meglepetésként érte, mennyi veszélyt hordoz magában Mexikó.  Éppen ezért jártak némi lemondással a kinti munkálatok. – Ez egy olyan formátum, ahol bármikor belefuthat az ember egy félreértésbe, konfliktusba...   Az viszont minket is meglepetésként ért, hogy Mexikó még annál is veszélyesebb, mint amire úgymond készültünk.   A forgatások közben folyamatosan tartottuk a kapcsolatot a biztonsági főnökkel, aki elmondta, hogy az utóbbi hónapokban rengeteget romlott a helyzet az országban, így nekünk is kellett kompromisszumokat kötni. Ez nyilván nem egyszerű, mert a tartalmat érinti, és mi nyilván azért vagyunk itt, hogy minél többet ki tudjunk hozni egy adott helyszínből, de a biztonság felülírt mindent –  árulta el a Borsnak a producer.    ", "site": "https://www.borsonline.hu/cimke/veszely"}
{"title": "\"Teljes erőből futott Berci felé...\" – felhergelt bika kergette az Ázsia Expressz sztárjait ", "body": "Nem mindennapi feladatot kellett teljesítenie az Ázsia Expressz sztárjainak... \nA pinyáta-játék valószínűleg sokaknak ismerős, hiszen a gyerekzsúrok egyik elengedhetetlen kelléke, azonban úgy már nem hangzik annyira élvezetesnek a dolog, ha egy bika is kerget, miközben mi vígan ütögetjük a cukorkákkal teli bábut. Az  Ázsia Expressz  három párosával viszont pont ez történt...  Hegyes Berci és Vágner Fanni ,  Kecskés Enikő és Kafi , illetve  Sipos F. Tamás és Dani  a szerdai versenynap leggyorsabb befutói voltak, így  lehetőségük nyílt arra, hogy megküzdjenek a medálért és a jokerért . Igen ám, de ezeket az előnyöket nem adták könnyen... Fotó: TV2 Hegyes Berciék itt még nem tudták, mi vár rájuk Ahogy pár sorral fentebb írtuk, a játékosoknak  pinyátákat kellett szétverniük, hogy az azokban lévő betűkből egy értelmes kifejezést rakjanak ki.  Ez így nem tűnik olyan nehéz feladatnak, úgyhogy a készítők még egy kisbikát is beküldtek a versenyzők közé, hogy a jószág okozzon némi kellemetlen pillanatot nekik. Ez a látottak alapján meg is történt... \"Brutális volt\" Az Ázsia Expressz sztárjai, meglepően jól teljesítették ezt a nem mindennapi kihívást. Főleg  Hegyes Berci és barátnője, Fanni , akik  elsőként oldották meg a feladatot, ezzel pedig megszerezték az előnyt is . Meg is kérdeztük őket, hogy érezték magukat, miközben az \"életükért\" futottak. – Ez a kedvenc játékom volt eddig az Ázsia Expresszben! Mindenki nagyon odatette magát, küzdöttünk, dolgozott bennünk az adrenalin.  Én mondjuk egy kicsit speciálisabb helyzetben voltam a másik két pároshoz képest, mert sajnos nem nőttem túl nagyra, és a fellógatott bábukat nem értem el. Így Berci bevállalta helyettem, hogy leütögeti őket, én pedig a betűket szedtem össze. De nem mondom, így is brutális volt... –  kezdte a Borsnak Fanni, aki bár a pinyáták pofozásában nem tudott részt venni, így is  okozott neki a bika pár kellemetlen pillanatot . Fotó: TV2 Hegyes Bercit is megkergette a bika... Cukinak tűnik egy kisbika, de... Aláírjuk, nagyon aranyos kisállat üldözte a versenyzőket, de pont ezért becsülte alá őt mindenki. A cuki külső mögött ugyanis egy igazi \"vadállat\" várta, hogy jól megkergesse a pirosba öltözött játékosokat. –  Külső szemlélőként nagyon cukinak tűnik egy kisbika, egészen addig, amíg nem kerget egy arénában...  Én ott álltam a pódiumon és konkrétan, mint egy anyuka, izgultam és féltettem a többieket. Berci ráadásul a játék elején letérdelt elé, és a pinyáta botjával elkezdett neki csapkodni. Abban a pillanatban a bika megfordult, és teljes erőből futott felé...  Félelmetes volt. Egy kicsit sem volt jámbor ez az állat, bármennyire is aranyosnak tűnt. Fel volt hergelve, mindenkit hajtott, veszélyes volt. Még a pódiumokat is próbálta arrébb lökni, így azok sem voltak mindig biztonságban, akik azokon álltak  – mesélte a szőke szépség, akinek  ennek ellenére is nagyon tetszett a játék . Ráadásul ez is csak megerősítette a kapcsolatukat! A kapcsolatuk volt a tét Fanni és Berci alig egy éve voltak együtt, mikor úgy döntöttek, bevállalják az Ázsia Expresszt. Friss páros lévén benne volt a pakliban, hogy a kapcsolatuk nem bírja majd ki ezt az emberpróbáló játékot, de szerencsére erre rácáfoltak! Mi kezdő kapcsolattal indultunk neki az Ázsia Expressznek, alig egy éve voltunk együtt. Tudtuk, hogy ez akár a vesztünket is okozhatja, de persze bíztunk abban, hogy inkább összekovácsol minket. Szerencsére az utóbbi történt, még erősebb szövetség alakult ki köztünk, mint amilyen volt  – árulta el a sztárfodrász.     ", "site": "https://www.borsonline.hu/cimke/veszely"}
{"title": "Egyetlen hívás elárulja, hogy feltörték-e a telefonodat, de van ennél ijesztőbb is ", "body": "   Ha ezeket tapasztaltad, akkor gyanakodj, hogy valami nincs rendben. \nA kiberbűnözők az utóbbi időben  egyre kifinomultabbak , emiatt egyre nehezebb észrevenni, ha valaki feltörte a telefonodat. Ám ha erre iPhone- vagy  Android-os telefontulajdonosként  nem figyelsz fel időben, akkor komoly bajba kerülhetsz. Négy jel, amelyből megtudhatod, hogy feltörték-e a telefonodat – képünk illusztráció (Fotó: Pexels) A McAfee kiberszakértője,  Natalie Maxfield  most elárult négy vészjósló ismertetőjelet, amelyek arra utalnak, hogy a  csalók  hozzáfértek a készülékedhez. 1. Titokzatos megjelenések Az egyik figyelmeztető jel, aminél észnél kell lenned, ha egy olyan telefonhívást találsz a híváselőzmények között, amelyet nem te kezdeményeztél. A telefon feltörésének lehetséges árulkodó jele lehet az is, ha olyan új alkalmazásokat találsz a telefonodon, amelyeket nem te töltöttél le – mondta a szakember. 2. Felugró ablakok Natalie Maxfield azt ajánlja, ügyeljünk arra, milyen oldalakat látogatunk meg. Néhány honlap ugyanis felugró ablakokat használ, amelyek a legtöbbször rosszindulatú reklámokat tartalmaznak.  Ezek amellett, hogy nagyon bosszantóak, veszélyesek is lehetnek . − Ha a szokásosnál több felugró hirdetést látsz, vagy először látod őket, akkor ez annak a jele lehet, hogy a telefonodat reklámprogram érte. Ezek olyan típusú rosszindulatú programok, amelyet a hackerek bevételszerzésre használnak olyan hirdetések terjesztésével, amelyekbe a felhasználó nem egyezett bele  – magyarázta a kiberszakértő. 3. Adatkatasztrófa Intő jel lehet, ha azt veszed észre, hogy kifogytál az adatkeretedből, de nem tudod megmagyarázni, miért. Ilyenkor még az is előfordulhat, hogy ismeretlen díjakat veszel észre a telefonszámládon.  Natalie ezt „nagy vörös zászlónak” nevezte . Ez egy lehetséges jele annak, hogy egy hacker hozzáfért a telefonodhoz, és adatátvitelre, vásárlásra, üzenetküldésre vagy hívások kezdeményezésére használja azt – fejtette ki a szakember. 4. Gyanús mozgások Végül figyelj az online fiókjaiddal kapcsolatos problémákra. Ha valaki feltörte a telefonodat, előfordulhat, hogy ellopja a fiókjaidhoz tartozó bejelentkezési adatait.  Tehát, ha gyanús változásokat veszel észre a fiókjaidban, akkor az azt jelentheti, hogy valaki feltörte az eszközödet.  Ha erre gyanakszol, akkor azonnal töröld a gyanúsnak vélt alkalmazást vagy változtasd meg a fiókjaid jelszavát egy másik, biztonságosnak ítélt eszközön – írja a  The Sun .   ", "site": "https://www.borsonline.hu/cimke/veszely"}
{"title": "Kórházba került Tóth Gabi – veszélyben a Sztárban Sztár leszek! vasárnapi élő adása! ", "body": "Egyre súlyosabb a helyzet Tóth Gabi betegségével kapcsolatban, a cikkünk születésének idején épp kórházi kezeléssel igyekeznek az orvosok javítani az énekesnő állapotán. A bajt csak tetézi, hogy a TV2 jó pár órája el sem éri telefonon Gabit, így azt sem tudni, hogy ott lesz-e egyáltalán a vasárnapi élő adásban.  \nKeddre hirdette meg  Tóth Gabi  a legújabb dalának premierjét, de nem hogy  dalbemutató  nem lesz, csütörtökön (a cikkünk születésekor) még az is kérdéses, hogy személyesen megjelenik-e az énekesnő vasárnap este a TV2 stúdiójában.  Komoly baj van ugyanis.  Gabi napok óta makacs mandulagyulladással küzd, ami  mostanra tályogos sebbé változott.  Az, hogy nem beszélhet, csak az egyik probléma, de az énekesnő most már kórházi kezelésre is szorul, ráadásul a TV2 szerkesztői fél napja nem is tudnak kapcsolatba lépni vele.  Ebben a pillanatban nem tudni, hogy egyáltalán előkerül-e a Sztárban sztár leszek! vasárnapi adására.   Gabit egy makacs mandulagyulladás döntötte le a lábáról (Fotó: TV2) A házipraktika nem segített  Gabi az \"Átkozott nyár\" című új szerzeményét szerette volna a hét elején  megismertetni a közönséggel , amiről nem mellesleg azt mondta, hogy   a dal végre magyarázatot ad a magánéleti krízise kapcsán felmerült kérdésekre...  Úgy tudni, hogy az énekesnő nagyon izgult a bemutató miatt, talán jobban is, mint eddig valaha, hiszen élete egyik legfontosabb szerzeményéről van szó... A premier azonban elmaradt. Tóth Gabi a hírek szerint már a múlt vasárnapi  Sztárban Sztár leszek!  alatt is betegeskedett,  már akkor fájt a mandulája , de úgy gondolta, hogy házi praktikákkal sikerült kordában tartania a gyulladást. Sajnos tévedett. Gabi torka nagy terhelésnek van kitéve az élő adások alatt (Fotó: MG) Eltűnt  Úgy tudni, hogy Tóth Gabi a vasárnapi élő adás után azonnal orvoshoz fordult, és meg is kezdődött a kezelése, de  úgy fest valami nagyon nincs rendben.   Gabi ugyanis az elmúlt fél napban úgy eltűnt, mint a kámfor, a TV2 szerkesztői semmilyen platformon nem tudnak kapcsolatba lépni vele.  Mivel utoljára a kórházban beszéltek vele, elképzelhető, hogy most is orvosi kezelés alatt áll, de ez is csak feltételezés. A TV2 hivatalos nyilatkozata szerint jelenleg azt sem lehet tudni, hogy mi lesz a vasárnapi élő Sztárban Sztár leszek! adásával...  – Ahogy azt a nézők a múlt vasárnapi Sztárban Sztár leszek! adásban láthatták, Tóth Gabi súlyos mandulagyulladással küzd, ami azóta sajnos még rosszabb lett. Erről néhány napja posztolt is az Instagramján az énekesnő, hiszen legújabb dalának premiérjét is le kellett mondania.  Gabi a vasárnapi adás után rögtön kórházba ment, hogy megvizsgálják és elkezdjék az orvosi kezelést, amelynek leszervezésében a TV2 is maximálisan Gabi mellett áll és segíti.  A torkán lévő tályog azonnali orvosi beavatkozást igényelt, a kezelések folyamatban vannak, de Gabi azt ígérte, ő is mindent megtesz azért, hogy vasárnap ott ülhessen az élő adásban. A csatornától folyamatosan tartjuk vele a kapcsolatot, viszont  mivel az elmúlt fél napban nem érték el az énekesnőt, bizonytalanná vált, hogy valóban ott tud-e lenni vasárnap . Az utolsó információk szerint nagy fájdalmai vannak –  írta a TV2 sajatóosztálya a közleményt.      ", "site": "https://www.borsonline.hu/cimke/veszely"}
{"title": "Nem fogod elhinni, ez történik a testeddel, ha mindig későn alszol el ", "body": "Az alvás nagyon fontos az emberi szervezetnek. A hiánya komoly, akár egészségügyi gondokat is okozhat.  \nAz alvás életünk létfontosságú és nélkülözhetetlen eleme. Eközben tud a szervezet regenerálódni, elménk ekkor rendszerezi a napközben szerzett új információkat. Az ébrenlét alatt megélt érzelmi hatások is részben alvás alatt kerülnek a helyükre.  Képünk illusztráció / Fotó: Pixabay Ezek miatt is rendkívül fontos, hogy eleget és jót aludjunk. Azzal viszonylag semmi baj nincs, hogyha alkalmanként későn fekszik le az ember, de a rendszeres előfordulása már negatívan hathat a szervezetre. A  Mindmegette összegyűjtötte,  mivel jár, ha rendszeresen későn alszik el valaki.  Könnyebben megbetegszel Úgy a gyenge energiaszint, mint ahogy a megnövekedett kortizol szint és a folyamatos stressz káros a szervezetre. Ha még mindehhez fáradtság is társul sokkal könnyebben képes az ember lebetegedni.  Gyengül az immundrendszer Ha gyakran előfordul, hogy későn hajtod álomra a fejedet, akkor sérülhet a fehérjevérsejteket szállító rendszer. Nem fog megfelelően működni. Ekkor a szervezet legyengül, az immunrendszer pedig nem lesz képes vagy legalábbis kevésbé lesz képes felvenni a harcot a kórokozókkal szemben.  Megnövekszik az étvágy Az éhségérzet egész napra is kiterjedhet, mivel az ezért felelős hormonok szintje megemelkedik a szervezetben. Emiatt alakulhat ki a folytonos nassolási vágy.  Gyorsabb öregedés Bizony, ha az ember nem pihen eleget, a kialvatlanság miatt gyorsabban fog ráncosodni. Mindezt korra való tekintett nélkül.  Koordinációs és koncentrációs zavar Ha nem alszol el időben, nehezebb lehet a koncentráció napközben, ami ügyetlenkedéshez is vezethet. Ráadásul az agyi működés egyre gyengébb és gyengébb lesz. Mindezt azért, mert nincs elég idejük a sejteknek és idegeknek a regenerálódásra.  Csökken az emlékező képesség Tanulmányok bizonyítják, hogy a kialvatlanság a memória romlásához vezet.  Nagyobb a kockázata a cukorbetegségnek  Monori Kriszta  dietetikus hívta fel a figyelmet a veszélyre: A késői alvás hatásaként a véráramban lévő glükózt a test kevésbé hatékonyan tudja energiává alakítani, ezáltal a glükóz felhalmozódhat a szervezetben, amely a cukorbetegséghez vezethet. Koffein és cukorfüggősség alakulhat ki  Sosem tettél eddig cukrot a kávédba, de most nem bírod megállni? A tested már nagyon fáradt lehet, hogy kénytelen ilyen stimulálásokon élni, hogy megtartsa az energiaszintet.  ", "site": "https://www.borsonline.hu/cimke/veszely"}
{"title": "Azonnali riasztás lépett érvénybe: veszélyes, ami az ország felé tart! ", "body": "A széllökések sebessége meghaladhatja a 70 kilométer/órát is. \nElsőfokú, citromsárga riasztást adott ki az erős szél veszélye miatt az Országos Meteorológiai Szolgálat - számolt be róla a  katasztrófavédelem .  Az érintett területeken a széllökések sebessége meghaladhatja a 70 kilométer/órát is.   A riasztások által érintett területeket, járásokat a  met.hu -n elérhető, folyamatosan frissülő térképen követhetik nyomon.     ", "site": "https://www.borsonline.hu/cimke/veszely"}
{"title": "Vigyázat: a sünök, macskák és nyulak új koronavírus mutációt hordozhatnak! ", "body": "A kutatók szerint a kerti sündisznó és a néhány háziállat az új koronavírus-törzsek potenciális hordozói lehetnek. \nA Liverpooli Egyetem szakártői  876 emlősnél vizsgálták a kapcsolatot a koronavírussal, és  arra jutottak,  hogy  a kerti sündisznó, az európai nyúl és a házimacska egyaránt hordozhatja a vírus egy újabb változatát  – írta meg a  DailyStar. Az új tanulmány alapján a tudósok azt is megállapították, hogy az eddig ismertnél 40-szer több emlősfaj van, amely négy vagy több koronavírus-törzs hordozója. ", "site": "https://www.borsonline.hu/cimke/veszely"}
{"title": "Már megint durva kihívás terjed a TikTokon, ne próbálja ki! – videó ", "body": "A hülyeségnek tényleg nincs határa – ezt bizonyítja egy vadonatúj kihívás, ami egyre több fiatalt hódít meg a TikTokon. Most a szőrtelenítés kapott főszerepet. \nAz orvosok figyelmeztetnek egy új TikTok-kihívás veszélyeire. A népszerű közösségi oldalon ugyanis a fiatalok  az egész arcukat bekenik forró gyantával , majd egyben lehúzzák azt. A kihívás egy holland fodrászüzletben indult el, aminek dolgozói sorra töltik fel az arcgyantázásról készített felvételeiket. A delikvensek egész arcát gyanta borítja,  egyedül orrnyílásuk marad szabadon , ám azokból is – szintén gyantába mártott – fültisztító pálcika lóg ki.     @kapsalonfreedomboxmeer   #Voorjou   #fooryou   #viral   #viral   #viral   #viralvideos   #voorjoupagina  @boef    â¬ origineel geluid - Kapsalonfreedom     A boltvezető Renaz Ismael szerint gyakran kérnek a szalonban arcgyantát, ám a teljes arc szőrtelenítésével egy egészen új szintre emelték a dolgot. A férfi nem tagadja:  ez akár veszélyes is lehet , habár állítása szerint az eljárás egyáltalán nem okoz kárt a bőrben. Utóbbival azonban nem mindenki ért egyet, egy brit bőrgyógyász, dr. Emma Wedgeworth határozottan óva int mindenkit a teljes arc legyantázásától.     @kapsalonfreedomboxmeer   ##viralvideo   ##trend  ï¿¼ ##challenge   ##voorjou   ##fooryou   ##voorjoupagina  @mobicepp    â¬ origineel geluid - Kapsalonfreedom     Értelmetlen eljárás, ami több kárt okozhat, mint hasznot – mondta a szakember, majd hozzátette: –  Egyáltalán nem javasolt a fiatal, vagy a sérült bőr ilyesfajta kezelése. A 13 év alattiaknál nem jellemző az a szőrmennyiség, amelyet így kellene eltávolítani, ráadásul, ha mitesszereltávolítás a cél, arra vannak más, jobb lehetőségek  – tette hozzá Wedgeworth. Egy másik szakértő, dr. Simran Deo egyenesen figyelmeztet: a teljes arc legyantázása olyan  komoly károsodásokat okozhat , mint a  pigmentáció , a  hólyagosodás  és a  tartós hegesedés  – ez pedig épp az önbecsülés csökkenéséhez vezet.     @kapsalonfreedomboxmeer   #viralvideo   #fooryou   #voorjou   #tiktok  @boef   #tagjebestfriends   #kapsalonfreedomboxmeer  @roni.ismael    â¬ origineel geluid - Kapsalonfreedom     Nem beszélve a fulladásveszélyről. A videókon jól látszik, ahogyan az összes légjáratot lezárja a gyanta. Ez oxigénmegvonáshoz vezet, és amennyiben nem távolítják el gyorsan a szőrtelenítőt, a gyanta megszilárdulása miatt komoly fulladásveszély áll fenn. Nos, mondanunk sem kell, ne próbálja ki otthon! ( via ) Ezt olvasta már? ", "site": "https://www.borsonline.hu/cimke/veszely"}
{"title": "Durva: A hideg miatt közel egymillióan maradtak ivóvízellátás nélkül Louisiana államban ", "body": "Közel egymillió ember nem jut tiszta és biztonságos ivóvízhez Louisiana államban, mert a téli viharok és a rekordalacsony hőmérséklet súlyos károkat okozott a vízközműhálózatok infrastruktúrájában - közölte csütörtökön John Bel Edwards, az Egyesült Államok déli részén fekvő tagállam kormányzója. \nSajtótájékoztatóján a demokrata politikus elmondta, hogy akiknek még zavartalan a vízellátása, azoknak is azt tanácsolják, hogy fertőtlenítés céljából forralják fel a vizet, mielőtt elfogyasztanák. A legnagyobb problémát az államnak azokról a nyugati és északi területeiről jelentették, ahol fél éve hurrikán pusztított. A louisianai nemzeti gárda tagjai is részt vesznek a károk helyreállításában, és vizet szállítanak az állam különböző területeire. A hó, a jég és a rekordalacsony hőmérséklet - amely csütörtök este ismét süllyedni kezdett - mintegy 125 ezer louisianai lakost hagyott áram nélkül, de az ismétlődő áramszünetekre szükség volt, hogy megakadályozzák a hálózat katasztrofális összeomlását - mondta a kormányzó. Edwards felszólította az állam lakosságát, hogy próbáljanak spórolni az energiával. Ha van rá lehetőségük, csak állítsák alacsonyabb hőmérsékletre a termosztátot, és vegyenek fel egy pulóvert – fogalmazott. Life's been so hard but for once I'm smiling bc im outside at 7am with my dog, it's currently 3 degrees.. mind you I live in lousiana. It RARELY snows & this is the second time in a MONTH âð¨ I've never been in this kind of cold weather in my life.. but I'm loving it ð¾ð¥°  pic.twitter.com/GS9idDcFak — â¢ erica â¢ || ð¹ (@rulersofHELLxo)  February 15, 2021 Louisianában legalább három ember vesztette életét az extrém időjárás miatt. Közülük ketten jégen csúsztak el, egy áldozat pedig halálra fagyott. Az elmúlt nap folyamán Texasban csaknem kétmillió háztartásban helyreállt az áramellátás - közölte Greg Abbott kormányzó csütörtök délután, bár - mint hozzátette - továbbra is lakosok százezrei vannak áram nélkül. A republikánus politikus elmondta, hogy körülbelül 325 ezer texasi háztartásban még mindig nincs áram, főleg a leszakadt villanyvezetékek miatt. Abbott sürgette az állami törvényhozást, hogy rendelje el a termelés és az energiaellátás rendszerének téliesítését, és biztosítsa ennek finanszírozását. –  Texas államban mindannyian elfogadhatatlannak tartjuk , hogy ilyen kihívásokkal kellett szembenéznünk  – tette hozzá a kormányzó, aki szerint döntő fontosságú \" annak biztosítása, hogy soha többé ne kelljen ilyesmit elviselnünk \". Tömeges áramkimaradások sújtanak más déli államokat is. Mississippiben például több mint 145 ezren maradtak energiaellátás nélkül. Joe Biden amerikai elnök vészhelyzetet hirdetett Oklahoma és Texas államokban. Biden szerdán telefonon egyeztetett hét állam kormányzójával, és közölte velük, hogy a szövetségi kormány kész segítséget nyújtani. A The Washington Post című napilap információi szerint vasárnap óta - amikor a hőmérséklet meredeken zuhanni kezdett - hivatalosan legalább 32 ember vesztette életét a zord időjárás miatt az Egyesült Államokban. ", "site": "https://www.borsonline.hu/cimke/veszely"}
{"title": "Oroszországban hét emberre terjedt át a madárinfluenza ", "body": "Hét emberre átterjedt Dél-Oroszországban az A(H5N8) típusú új madárinfluenza - jelentette ki Anna Popova tisztifőorvos. \nPopova szerint  ez volt az első bizonyított eset, hogy az A(H5N8) emberre terjedt át.  A vírus genetikai anyagát a Roszpotrebnadzorhoz tartozó novoszibirszki Vektor Központ mutatta ki egy olyan baromfitelep alkalmazottjainál, ahol 2020 decemberében madárinfluenzát észleltek - számolt be az MTI. Az orosz tisztifőorvos szerint az orosz hatóságok azonnal és rövid időn belül minden szükséges intézkedést megtettek az emberek és állatok védelmében annak érdekében, hogy a kockázatot a minimumra csökkentsék, így a kialakult helyzet nem fajult tovább. Elmondta, hogy a betegség klinikai lefolyása mind a hét fertőzött esetében gyors és könnyű volt, szervezetükben a Vektor szakértői felfedezték az immunválasz jegyeit. Popova szerint  az új típusú madárinfluenza-vírusnak emberről emberre való átterjedését mindeddig nem észlelték.  A tisztifőorvos úgy vélekedett, hogy a Vektor felfedezése lehetővé teszi a világ tudósainak és hatóságainak figyelmeztetését arra, hogy tegyenek lépéseket az új fenyegetés elhárítására és megelőzésre. A H5N1 kódjelű madárinfluenza-vírusról már korábban bebizonyosodott, hogy emberre is át tud terjedni. ", "site": "https://www.borsonline.hu/cimke/veszely"}
{"title": "Szlávik: az oltásokkal csökkenthető a koronavírus harmadik hullámának nagysága ", "body": "Minél több ember, minél gyorsabb beoltásával lehet csökkenteni a koronavírus-járvány harmadik hullámának nagyságát - közölte a Dél-pesti Centrumkórház infektológus főorvosa szombaton a közmédiával. \nSzlávik János azt mondta: a napi új fertőzöttek és a halottak száma azt mutatja, hogy Magyarországon elindult a harmadik hullám.  Ennek oka a brit vírusmutáns lehet, mert az jobban terjed, mint a vírus korábbi változata - vélekedett. Szerinte más országok példáját tekintve nem lehet tudni, meddig tart majd az újabb hullám, de  az oltások felgyorsulása javíthat a helyzeten. A kínai vakcina megkapta az engedélyeket, így jövő héten már azzal is oltanak az orvosok  - tudatta. Hozzátette: egyelőre kórházakban, rendelőkben, oltópontokon adják be a vakcinát az embereknek, de tömeges oltás esetén megvan a terv, hogyan lehet bővíteni az oltópontok számát. Szlávik János beszélt arról is, hogy az elmúlt hónapokban nőtt az oltási hajlandóság , de egyes embereknek fenntartásaik vannak a különböző helyekről származó vakcinákkal kapcsolatban.  A vakcinák hatásosságában vannak eltérések, de mindegyik megakadályozza, hogy a beoltottak kórházba kerüljenek vagy meghaljanak a koronavírus miatt  - hangsúlyozta a főorvos, aki ezért mindenkinek azt javasolja, ha értesítést kap, oltassa be magát bármelyik, Magyarországon elérhető vakcinával. ", "site": "https://www.borsonline.hu/cimke/veszely"}
{"title": "Undorító: Több száz liternyi vizeletet gyűjtött a tévésztár, világrekordra készül ", "body": "Még nem világos, hogy pontosan mi lesz a mutatvány a tengernyi vizelettel, de nem is biztos, hogy tudni akarjuk. \nSteve-O egy amerikai srác, aki a népszerű Jackass című realityvel lett híres, és akinek évtizedek óta fut műsora az MTV zenei adón és a világ legnagyobb videómegosztóin. Ő az a fickó, aki mindig valami nagyon extrém kihívást teljesít: kaktuszba ugrik meztelen tomporral,  kivereti a saját fogát egy lengő üveggel, vagy mondjuk két méteres lánggal égő tábortüzet rak a dollármilliókba kerülő Los Angeles-i nappalijuk kellős közepén . De van még durvább is. Egyszer a herezacskójára erősített kötéllel akart felemelni egy két kilós súlyt, de szerencsére még idejében feladta, így még van esélye gyermeknemzésre.                  A bejegyzÃ©s megtekintÃ©se az Instagramon                         Steve-O (@steveo) Ã¡ltal megosztott bejegyzÃ©s Szóval ez a fickó most újabb ötlettel állt elő, aminek egyelőre csak a felét ismerheti a nagyvilág, de már az is épp elég információ.  Ő és a barátnője hosszú hónapok óta műanyag flakonokba vizelnek ... A pisigyűjtés jól halad, jelenleg megközelítőleg 450 liternyi vizeletük áll a hátsó kertben. Steve-O egy friss videójában számolt be a kísérletről, melyről azt mondja, Guiness-rekordra készül a sok vizelettel. De hogy pontosan mit fog vele csinálni, rejtély. Mondjuk, a jó hír, hogy ilyen mennyiséget meginni nem tud, így marad a pisifürdő, pisizuhany, pisiakvárium.... Hogy érzékeltessük, milyen \"poénokat\" csinál Steve-O, arra itt van a következő videó, amit tényleg csak erős idegzetűeknek ajánlunk... ", "site": "https://www.borsonline.hu/cimke/veszely"}
{"title": "Csak semmi pánik! Lesz bőven élelmiszer a boltokban ", "body": "Újabb szigorításokról döntött a kormány a koronavírussal szembeni hatékony védekezés érdekében. Március 8-tól március 22-ig bezár- nak a plázák, konditermek, továbbá az óvodák és az általános iskolák sem fogadhatnak gyereket. \nA koronavírus-járvány terjedésének csökkentése érdekében  meghozott szigorítások  hasonlóak lesznek, mint egy évvel ezelőtt, a vírus első hullámának időszakában meghozott korlátozások. Az üzletek március 8-tól március 22-ig most is zárva tartanak majd, és csak az élelmiszerboltok, a patikák, a drogériák, dohányboltok, valamint benzinkutak maradhatnak nyitva. A Bors megpróbált utánajárni, hogy a hétvégén számíthatunk-e rohamra a boltokban, bevásárlóközpontokban. Tele lesznek az üzletek polcai, így nincs ok az aggodalomra, a felhalmozásra pedig végképp semmi szükség  – jelentette ki lapunknak az Országos Kereskedelmi Szövetség főtitkára, Vámos György, aki hangsúlyozta: az élelmiszerboltok nyitvatartása mellett a tranzit- és teherforgalmat sem korlátozzák, ezért zavartalan lesz az ellátás.  –  Azért sem számítunk pánikszerűen megnövekvő vásárlói létszámra az üzletekben, mert tapasztalataink szerint a lakosság már hozzászokott a kialakult helyzethez.  Nagyjából tudjuk, mire lehet számítani az elrendelt korlátozások idején, ezért fegyelmezettebb és józanabb hozzáállást várok vásárlóktól  – mondta a főtitkár. De mi a helyzet a plázákkal? A bevásárlóközpontoknak a bútorboltokkal, a konditermekkel és a barkácsáruházakkal együtt jövő hétfőn le kell húzniuk a rolót. Természetesen megkerestük a Magyar Bevásárlóközpontok Szövetségét is. – Nem számítunk túlságosan nagy tömegre a hétvégén, és természetesen eleget teszünk a kormányrendeletnek  – mondta a Borsnak szűkszavúan a főtitkár, Balatoni Judit. Tehát, ha égető vágy él bennünk, hogy megszerezzük az áhított lábbelit, ütvefúrót vagy plazmatévét, akkor annak hétvégén jött el az ideje. Persze csak a megfelelő óvintézkedések mellett, betartva a másfél méteres távolságot és a maszkhasználatot, ami március 8-tól a rendelet értelmében szabadtéren mindenhol kötelező lesz. Nyugodtak az emberek Marton Lenke :  Két gyerek van nálunk, a nagyobbik elsős, és ő eddig mehetett iskolába. Most valószínűleg abba kell hagynom a munkát, és otthon kell maradnom, mert a nagyszülők messze vannak, nem tudnak segíteni. Janikó Gyula :  Ha ezzel le lehet lassítani a betegek számának emelkedését, akkor ez egy elfogadható döntés. A lényeg, hogy legfontosabb dolgok nyitva lesznek. Például, ha most egy új cipőt vagy egy új kabátot szeretnék venni, az ráér két hét múlva is. Viszont enni kell, a bolt pedig nyitva lesz. Pachman Dóra :  Nekem ez nem okoz nagy gondot. Ugyanúgy fogom élni az életem, ahogy eddig. Ruhaboltba nem készülök, mert van elég, fodrászhoz még nem esedékes, hogy elmenjek, a konditermet pedig megoldom máshogy. Igazán nem látok nagy hátrányt. ", "site": "https://www.borsonline.hu/cimke/veszely"}
{"title": "A virológus szerint nem valószínű, hogy az AstraZeneca oltásnak egészségre káros hatásai lennének ", "body": "Több ország is felfüggesztette az oltást az AstraZeneca oltóanyaggal, miután nagy port kavart az a hír, hogy köze lehet több trombózisos halálesethez. A szakember azonban nem sok esélyt lát rá, hogy a problémás eseteket valóban az oltás váltotta volna ki. \n37 problémás esetet – 15 trombózis, 22 tüdőembólia – regisztráltak, melyek közül összesen 14 eset végződött halállal. Az esetek nagyobb része szerencsére kezelés hatására gyógyul. Az érintettek többsége fiatal 55 év alatti nő volt, – így felmerült a gyanú, hogy esetleg a fogamzásgátló tabletta van valamilyen összefüggésben a problémával. Hogy az összefüggéseket kivizsgálják, az Európai Gyógyszerügynökség még további vizsgálatokat rendelt el. Jelenleg túl kevés az adat, hogy egyértelműen lehessen következtetéseket levonni – magyarázta Dr. Rusvai Miklós péntek reggel a Retro Rádió kérdésére, aki szerint nem valószínű, hogy ezek az egészségügyi problémák összefüggésben lennének a vakcinával. – Hogy van-e összefüggés a vakcina és az egészséügyi problémák között, csak statisztikai elemzéssel lehetne kizárni. Erre mutat rá az Európai Gyógyszerügynökség és maga agyártó is: ha véletlenszerűen kiválasztanánk 17 millió embert az Európai Unió lakosságából, akkor magasabb arányban van az ilyen tromboembóliás esetetek száma, mint az oltást felvevők között. Statisztikailg nem valószínűbb az oltottak között a tromboembólia kialakulása, mint a nem oltottak között – nyugtatott meg mindenkit a szakember, aki szerint a többi vakcina felvétele kapcsán is lehetne találni hasonló eseteket – szintén nem lenne köztük összefüggés –, de azokat erre vonatkozóan még nem vizsgálták. A szakember szerint elvi lehetősége nincs annak, hogy valaki egy másik típusú oltásból kapja meg az alap immunizálás második dózisát, ám a vakcinagyártók csak abban az esetben szavatolják oltóanyagukat, ha az immunizálás szabályszerűen – ugyanazzal – az oltással történik. ", "site": "https://www.borsonline.hu/cimke/veszely"}
{"title": "Egyre több kismama kerül súlyos állapotba a koronavírus brit mutánsa miatt ", "body": "Csak a Semmelweis Egyetem Szülészeti és Nőgyógyászati Klinikáján legalább 20 várandós nő kap oxigént, legalább négyen pedig lélegeztetőgépre szorulnak. \nMár kétszer kellett sürgősségi császármetszést végezni a Semmelweis Egyetem Szülészeti és Nőgyógyászati Klinikáján, hogy mentsék a magzat és az édesanya életét – tájékoztatta Falus Ferenc az  ATV-t . A korábbi tisztifőorvos elmondta, hogy a koronavírus fertőzött kismamákat az Üllői Úti Klinikán ápolják. Arról, hogy mi az oka annak, hogy a járvány harmadik hulláma a kismamákat is jobban érinti, az alábbiakat nyilatkozta. Az új mutáns vírusok jobban támadják a terhes nőket, mint az eredeti vuhani kórokozó  – emelte ki Falus Ferenc. Bedő Szilvia gyermeke is  sürgősségi császármetszéssel jött a világra , mert édesanyja kritikus állapotba került a koronavírus miatt. Szilvit rohammentővel vitte Budapestre, ahol a kiírt december 20-ai dátum helyett még aznap este, november 15-én császármetszéssel segítették világra a kislányukat. Ahhoz, hogy mindketten túléljék, muszáj volt elvégezni a császárt. Szilvi a műtét után először oxigénmaszkot kapott, majd lélegeztetőgépre kellett kötni.  – Később egy másik kórházba szállították, ahol műtüdőt kapott, és negyven napig mélyaltatásban tartották. – Ekkor az orvosai szerint tíz százalék esélye volt az életre. Amikor végre láthattam egy ablakon keresztül, a bánattól majdnem összetörtem – mesélte a Borsnak megtörten Szilvi párja József, aki rettentő hálás Szilvi orvosainak, hiszen megmentették a nő életét. Szilvi végül  gyógyultan hagyhatta el a kórházat . ", "site": "https://www.borsonline.hu/cimke/veszely"}
{"title": "Nizzai terror: itthon is aggódnunk kell? ", "body": "<p>Vajon számolnunk kell Magyarországon is olyan jellegű terrortámadásokkal, mint amilyenek a közelmúltban Európa több nagyvárosában is történtek?</p> \nVajon nálunk bekövetkezhet-e a nizzai terrorcselekményhez hasonló eset, amikor a tunéziai Mohamed Lahouij-Bouhlel egy bérelt hűtőkocsival a francia nemzeti ünnepet lezáró, késő esti tűzijátékot néző tömegbe hajtott,  nyolcvannégy ember halálát okozva  ezzel. A franciáknál már korábban is történt hasonló eset. Az 1998-as labdarúgó-világbajnokság idején az utcai ünneplést a nizzaihoz hasonló merénylet tette tönkre: a tömegbe hajtó gépkocsival egy embert megöltek, százötvenet megsebesítettek.  Tankok és kor­donok kö­zött araszolva juthattak csak be a turisták a Szent Péter térre a Vatikánban a múlt hét végén. Az olasz rendőrség a nizzai terror után két nappal mindent elkövetett, hogy ellenőrizetlenül egyetlen autó se hajthasson át, ezért az utcákat páncélkocsikkal zárták le. Ez a fajta elővigyázatosság a hí­resen óvatos Vatikánban is újdonságnak számított. Adott esetben – főleg egyházi rendezvényeken – óriási tömeg gyûlik össze a Szent Péter-bazilika előtti téren. A Bors arra volt kíváncsi, hogy augusztus 20. közeledtével Ma­gyarországon milyen intézkedésekre számíthatunk a fôvárosban. Hiszen az állami ünnepet hagyományosan lezáró tűzijáték százezreket mozgat meg, sokan emiatt utaznak Budapestre. A Terrorelhárítási Központ helyett végül a honvédelmi tárca Nemzeti Rendezvényszervező Hivatala világosított fel: most nem indokolt komolyabb készültség.  Csípős         A legjobban az tetszik: az operatív törzs folyamatosan figyelemmel kíséri az eseményeket... Mint ahogy 2006-ban a tomboló vihart (4 ha­lott, 300 sebesült). Vajon azt is végignézik, ahogy a pesti alsó rakparton végigszáguld a tömegben a hűtőautó?                     Kovács Vince – A rendvédelmi szervek műveleti, valamint partnerszolgálati együttműködés keretében szerzett, terrorizmusra és terrorcselekményekre vonatkozó információk alapján a Terrorellenes Koordinációs Bizottság megállapította: a 2016. március 29. óta Magyarország egész területén hatályban lévő hármas, azaz közepes terrorfokozat megváltoztatása nem indokolt – közölték. A nizzai támadás után a bizottság úgy látta, hazánk ve­szélyeztetettségének növekedése nem valószínűsíthető. – Az augusztus 20-i programok biztonságos lebonyolításáért az operatív törzs felel, amely a programok teljes ideje alatt folyamatosan figyelemmel kíséri az eseményeket. Szükség esetén azonnal meghozza a döntéseket – húzták alá. Vagyis hiába várunk tankokat az utcákra, azokra most semmi szükség. ", "site": "https://www.borsonline.hu/cimke/veszely"}
{"title": "Grillezés: soha ne öntsön vizet az izzó szénre! ", "body": "<p>Grillezés után sokáig parázslik a szén a kerti sütő hasában. Megeshet, hogy ezt gyorsan el szeretnénk oltani, mert nem akarjuk felügyelet nélkül hagyni a még izzó parazsat.</p> \nA szakemberek arra hívják fel a figyelmet, hogy ezt soha ne próbáljuk vízzel eloltani, mivel sok baleset származik abból, hogy az így keletkező forró vízgőz égési sérüléseket okoz. Emellett a vízzel oltás tönkreteheti a sütő tűzterét. Legyünk türelmesek, és hagyjuk a parazsat kialudni, majd egy lapáttal szedjük ki a hamut egy fémvödörbe! Amikor kihűlt a grillsütő, egy száraz kefével kaparjuk le róla az odaégett ételmaradékokat! ", "site": "https://www.borsonline.hu/cimke/veszely"}
{"title": "Tragédiától tartanak Tiszaszigeten ", "body": "<p>Tragédiától tartanak a Tiszasziget központjában élő emberek. A volt iskolaépületben csupa gyúlékony anyagot tárolnak a tulajdonosok, akik tehetetlenül állnak azelőtt, hogy az ablakokat módszeresen kitörik ismeretlenek.</p> \n– Teljesen igaza van azoknak, akik szerint ez az épület nagy balesetveszélyt rejt magában – mondta a tiszaszigeti Nagy István. A  férfi családja a tulajdonosa a Szabadság utca és a Május 1. utca sarkán álló egykori iskola épületének. Az építmény nagyon rossz állapotban van, a környékbeliek szerint csak a szerencsének köszönhető, hogy eddig nem történt tragédia. Az egykori tantermekben most mindenhol bálás szénát, bútorokat és különböző gyúlékony anyagokat tárolnak Nagyék, akik közvetlenül a hajdani általános iskola mellett laknak. A Tiszasziget központjában lakók azt mondták lapunknak, nem lenne bajuk azzal, hogy ilyen könnyen lángra lobbanó anyagokat tárolnak az épületben, ha az ablaküvegei nem lennének mindenhol kitörve. A közelben tartják a különböző nagy mulatozással járó rendezvényeket is, például a falunapot. Ha valaki ittasan vagy bármi más okból akár csak egy égő csikket bedob az ablakokon át a szalmára, annak a lakók szerint tragikus következményei lehetnek. – Hét éve hibátlan ablakokkal vásároltuk meg a volt iskola épületét az önkormányzattól. Azóta nem telik el úgy nap, hogy ne szedjek össze egy marék szilánkot a ház körül. Huligánok szórakoznak azzal, hogy kövekkel és tégladarabokkal zúzzák be az üveget. Nem tudunk mit tenni ellenük, a maradék ép ablakot inkább nyitva hagytuk, nehogy azt is kitörjék. A rendőrségnek nem szóltunk, úgyse tudnák nyakon csípni az elkövetőket – mondta tehetetlenül a Délmagyarnak Nagy István. Szénatárolásra vásárolták az épületet, ugyanis a család lovakkal is foglalkozik, az abrakot máshol nem tudják elhelyezni. A veszélyes épülettel szemben van az óvoda, ami tegnap is gyerekzsivajtól volt hangos. – Egyeztetek az ügyben a tűzoltósággal – közölte Ferenczi Ferenc. Tiszasziget polgármestere azt mondta, hogy amennyiben megoldható lenne például fadeszkákkal beszögelni az ablakok helyét, úgy az önkormányzat faanyaggal és munkaerővel is tudna segíteni az egykori iskolaépület tulajdonosainak a ház biztonságossá tételében. ", "site": "https://www.borsonline.hu/cimke/veszely"}
{"title": "Döbbenet: Halálos játékot vettek videóra ", "body": "A gyerekek félelemérzetének hiánya érdekes dolog. Míg a felnőttek mindenhol a veszélyt látják, az ifjabb nemzedék hagyományosan feszegeti a határait, ami érthető, mivel zömmel tapasztalati úton alakul ki a veszélyérzet. \nAz alábbi videón egy - valószínűleg minden egészséges felnőtt számára valószínűleg - sokkoló jelenetet örökítettek meg. A hét gyerek az utolsó pillanatig kivár a hídon, mielőtt a vízbe vetnék magukat, ezzel elkerülve a biztos halált.  A vonatvezető valószínűleg sokkot kapott a vakmerő kiskorúak láttán. Rossz belegondolni, hogy mit okozhatott neki a gyerekek morbid csínye. ", "site": "https://www.borsonline.hu/cimke/veszely"}
{"title": "Az állatok élete senkit sem érdekel? Mészárszék a vasúti átjárókban ", "body": "\nHorrorisztikus balesetek történnek a vasúti átjárókban. Legutóbb egy tehéncsordát gázolt el egy menetrend szerinti vonat a Tolna megyei Nagydorog és Vajta között, amelynek részleteiről az egyik utas számolt be a Borsnak. – A vonat elejében ültem, amikor egy óriási fékezés után kisiklott. Körülbelül ötven méterre álltunk meg. Közben kinéztem az ablakon, és egy tehenet láttam a vasúti töltés melletti fűbe zuhanni. Kisvártatva kiszálltam, de szörnyű látvány fogadott. Szétszakadt tetemek és belsőségek voltak szerteszét mindenhol. Úgy tudom, tizenhat állat pusztult el – mesélte László József. A csehek előrébb járnak Csehországban megelégelték az állatokkal történt rendszeres vasúti baleseteket, így a korszerűsítés mellett döntöttek. Háromféle módszert tesztelnek. Egy lézeres detektor a teljes átjárót pásztázza, ha pedig állatot észlel az átjáróban, jelt ad a biztosító berendezésnek, amely azonnal megállítja a vonatokat. Hasonlóan működik egy mikrohullámú radar és egy infrakamerás technológia is.  A férfi szerint a szörnyű baleset egyértelműen annak köszönhető, hogy a vasúti átjáró nem biztonságos. – Egy nagyon rosszul belátható szakaszon van a kereszteződés, ahol a mozdonyvezető a burjánzó növényzet miatt csak 5–6 méterre észlelheti a veszélyt. Ráadásul egy teljesen egyszerű, földutas átjáróról van szó, ahol sem fényjelzés, sem pedig sorompó nem figyelmezteti az átkelőket – vélte a szemtanú, aki szerint semmiből nem állna korszerűsíteni az átjárókat. Kerestük a MÁV Zrt.-t is a vasúti átkelők korszerűsítésével kapcsolatban, de cikkünk megjelenéséig nem kaptunk választ. Hasonló balesetek 24 kecske a síneken Egy Budapestről Bajára közlekedő személyvonat a Tolna megyei Tengelic-alsó állomásnál végzett az átvonuló kecskékkel. 24 kecske tetemét gyűjtötték össze. A szarvasok sem ússzák meg Egy Budapestről Pécs felé közlekedő vonat egy éppen áthaladó szarvascsordába rohant bele. A balesetben több állat is elpusztult. Juhokat gázoltak Szabolcs-Szatmár-Bereg megyében rendszeresek az állatokkal kapcsolatos vonatbalesetek. A szerelvények leggyakrabban az átvonuló juhokat gázolják el. Legutóbb Kisvárda és Pátroha közt öt jószág múlt ki. ", "site": "https://www.borsonline.hu/cimke/veszely"}
{"title": "Ismét bekövetkezett: forró kocsiban hagyta 3 hónapos gyermekét egy anyuka ", "body": "Járókelőknek köszönheti az életét a csöppség. \nEgy nebraskai anyát azzal vádolnak, hogy három hónapos gyermekét az  autójában hagyta , miközben lovagolni ment a 32 Celsius fokot is elérő hőmérsékleten. A kisbabát azonnal kórházba szállították Fotó: UNSPLASH A 40 éves  Cara Dugant  szombaton (augusztus 24-én) tartóztatták le a Merrick megyei vásártéren, miután a rendőröket egy felügyelet nélkül hagyott csecsemő ügyében hívták ki a helyszínre.  A seriff hivatal tájékoztatása szerint egy járókelő hallotta meg a kisbaba sírását, majd keresni kezdte a környező autókat, hogy megtalálja hol zokog a csöppség . Amikor a hatóságok 13 óra 30 perc körül a helyszínre érkezettek, megállapították, hogy a csecsemőt egy pickupban hagyták, amelynek a motorja le volt állítva, az ablakok pedig részben le voltak engedve.  A kisbaba sokáig volt a járműben, bár az nem világos, hogy pontosan mennyi ideig hagyták felügyelet nélkül. A tragédiát valószínűleg az ő reakciójuknak és cselekedeteiknek köszönhetően sikerült elkerülni! - olvasható a seriffi hivatal a közleményében. Később kiderült, hogy az eset idején Dugan lovagolni volt, eközben kint 89 és 90 (32 Celsius-fok) Fahrenheit-fok közötti hőmérsékletet mértek. Az NBC24 szerint a kinti 90 fokos hőmérséklet már 10 perc után 109 Fahrenheit-fokosnak (43 Celsius-fok) érezhető egy autóban, ha az ablakok zárva vannak. A baba megtalálását követően az anyát letartóztatták és a Merrick megyei börtönbe szállították, ahol egyrendbeli gyermekbántalmazás miatt őrizetbe vették . A három hónapos gyermeket kórházba szállították, a vizsgálatok megállapították, hogy a kisbaba nem szenvedett súlyos sérüléseket - írja az  Unilad . Cara Dugan, 40, arrested in  #Nebraska  for leaving 3-month-old baby in hot car while she went horseback riding Baby found crying in pickup truck at Merrick County Fairgrounds on 90°F day Child hospitalized but uninjured Dugan charged with child abuse 🙏  #TrueCrime   pic.twitter.com/XiPf7ColJW — True Crime Updates (@TrueCrimeUpdat)  August 27, 2024     ", "site": "https://www.borsonline.hu/cimke/veszely"}
{"title": "Lángokban az ország: a pokoli kánikula tucatnyi helyen okozott tüzet – galéria ", "body": "Olyan is akadt, ahol az aljnövényzet, egy erdő, egy traktorgumi vagy éppen néhány vasúti talpfa gyulladt ki a nagy melegben. \nA brutális hőségben nemcsak egyre nagyobb a szárazság, de  egyre gyakrabban keletkeznek olyan tüzek, amikkel egyáltalán nincs könnyű dolga a tűzoltóknak . Csak az utóbbi közel 2 napban több olyan esethez riasztották őket, ahol a száraz aljnövényzet, a szemét, az erdő, a már nem használt vasúti talpfa vagy éppen a traktor gumija kapott lángra. Most mutatunk néhány olyan esetet, ahol az utóbbi napok, hetek kánikulája okozhatta a fő problémát. Alig több mint két nap alatt rengeteg szabadtéri tűzesethez riasztották a katasztrófavédelem munkatársait Fotó: Bors 1. Kigyulladt egy hétvégi ház Szolnokon Kigyulladt egy lakatlan hétvégi ház Szolnok külterületén,  Alcsipusztán , a Görbe utcában. Az ingatlan teljes terjedelmében égett, amikor a szolnoki hivatásos tűzoltókat riasztották, akik három vízsugárral eloltották a lángokat augusztus 31-én hajnalban - közölte a  Katasztrófavédelem . 2. Kerti tároló gyulladt ki Szombathelyen Augusztus 30-án délután kigyulladt és teljesen leégett egy kerti tároló  Szombathelyen , a Síp utcában. A város hivatásos tűzoltói egy vízsugárral eloltották a lángokat. 3. Kiszáradt növényzet égett Balatonudvari közelében Augusztus 30-én péntek délután  Balatonudvari és Vászoly között  mintegy kétezer négyzetméteres területen égett a kiszáradt növényzet. A tűz tovább terjedését szerencsére sikerült megfékezni - adta hírül a  Veszprém vármegyei rendőrség . Augusztus 30-ai tűzeset Balatonudvari és Vászoly között. Több ezer négyzetméternyi terület égett Fotó: Veszprém vármegyei rendőrség / Facebook 4. Tűz Bátonyterenyén Tűzesethez riasztották a Bátonyterenyei katasztrófavédelem munkatársait 2024. augusztus 30-án, a  Mátra lakótelep  mögötti területen keletkezett  tűz  miatt. Az oltás még a péntek délutáni órákban is tartott, amikor arra kérték a közeli ingatlanok lakóit, hogy zárják be ablakaikat, a terjengő füst miatt! Augusztus 30-án gyulladt ki a Mátra lakótelep mögötti rész Bátonyterenyén Fotó: Köztér Bátonytenyere / Facebook 5. Garázs égett Csongrád közelében Kigyulladt  egy garázs Csongrádtól nem messze, Bokros külterületén, a  Gyója tanya  közelében. A lángok egy fóliasátort is elértek, melyben motorokat és bicikliket tároltak. Egy körbála is meggyulladt, illetve a körülötte lévő aljnövényzet is. A tüzet észlelő, a tűzoltókat kihívó embereknek hála nem történt nagyobb baj. A közelben sok éghető anyag és épület volt ugyanis, melyektől a tüzet időben sikerült elkülöníteni. A csongrádi és a szentesi hivatásos tűzoltók három vízsugárral oltották el a lángokat. 6. Több helyen is lángra kapott az avar Kőbányán Augusztus 30-án kora délután két, egymáshoz közeli helyszínen is kigyulladt az összehordott szemét, valamint az avar és a gaz  Budapest X. kerületében , Kőbányán. A Pongrácz úton, a vasúti töltés oldalában mintegy ötven, a Horog utcában pedig öt-hat négyzetmétert érintettek a  lángok , amelyeket viszonylag hamar eloltottak a fővárosi hivatásos tűzoltók. 7. Lángolt az aljnövényzet Nagybaracska közelében Aljnövényzet égett egy erdőben,  Nagybaracska közelében , az 51-es főút mellett augusztus 30-án. A lángok mintegy ezerötszáz négyzetméternyi területet érintenek. A bajai és a nagybaracskai hivatásos tűzoltók négy vízsugárral oltották a lángokat. 8. Vasúti talpfák égtek Gyula közelében Meggyulladtak a használaton kívüli vasúti talpfák augusztus 29-én délután,  Kötegyánban , a vasúti sínek mentén. A gyulai hivatásos tűzoltók két vízsugár segítségével eloltották az égő talpfákat, majd átvizsgálták a területet. Jelentős anyagi kár szerencsére nem keletkezett. Használaton kívüli vasúti talpfák gyulladtak meg Gyula közelében Fotó: Katasztrófavédelem / Facebook 9. Traktorgumi kapott lángra Orosházán Kigyulladt az elszáradt aljnövényzet és egy kidobott traktorgumi augusztus 29-én, délelőtt, Békés vármegyében,  Orosházán , a Kosztolányi Dezső utcában. A helyi hivatásos tűzoltók két vízsugár segítségével eloltották a tüzet, majd átvizsgálták a területet. A tűz a tűzoltók gyors és határozott fellépésének hála a közeli épületekre nem terjedt át. Kidobott traktorgumi kapott lángra augusztus 29-én Orosházán Fotó: Katasztrófavédelem / Facebook 10. Bálák égtek Kéleshalom külterületén Augusztus 29-én kigyulladt egy harminc körbálából álló kazal  Kéleshalom külterületén.  A kiskunhalasi hivatásos és a jánoshalmi önkormányzati tűzoltók két vízsugárral megakadályozták a  tűz  tovább terjedését. A rajok felügyelet mellett égették le a bálákat. A munkálatokat segítette a kiskunhalasi vízszállító és egy erőgép is. 11. Erdős terület égett Tolnanémedin A tűzoltóknak augusztus 29-én estére sikerült megfékezniük a délutáni lángokat  Tolnanémedi külterületén , a Rákóczi utca közelében, ahol kigyulladt egy akácos. Megközelítőleg három hektárra terjedt ki a tűz, amelyhez a sárbogárdi és a paksi hivatásos, valamint a simontornyai önkéntes tűzoltókat riasztották.  12. Az erdő aljnövényzete gyulladt ki Lajosmizsén Lángra kapott egy erdő aljnövényzete  Lajosmizse és Nagykőrös között , a Bartal dűlő közelében csütörtökön délután. Több hektárra terjedt ki az augusztus 29-ei tűz, amelyhez a kecskeméti hivatásos és a lajosmizsei önkormányzati tűzoltókat riasztották.  13. Erdőre terjedtek át a lakóautó lángjai Egernél Kigyulladt és teljes terjedelmében ég egy lakóautó, valamint egy faház  Eger  határában , a 25-ös főút közelében. Zárt területen, mintegy hatvan-hetven négyzetméterre terjed ki a tűz, amely egy fenyvesre is átterjedt. Mintegy tíz négyzetméteren egy fenyvest is érintett a tűz, amelyet az egri hivatásos tűzoltók fékeztek meg. Mindez csupán az utóbbi közel két nap tűzeseteinek azon eseteit tartalmazza, ahol nagy valószínűséggel a kánikula is hozzájárult a tűz terjedésének. Éppen ezért fontos, hogy ügyelj arra, hogy ne dobj el semmi szemetet, égő cigarettát, vagy olyan tárgyat, mely a folyamatos hőségben, a tűző napon kárt és veszélyt okozhat! Az alábbi képre kattintva az utóbbi pár nap tűzeseteinek nyomait láthatod:   ", "site": "https://www.borsonline.hu/cimke/veszely"}
{"title": "Erre nem számítottak a tudósok: nagy veszélyben vagyunk ", "body": "   Hátborzongató dolgok derültek ki egy friss tanulmányból. \nA vártnál valamivel nagyobb az esélye annak, hogy öt év múlva egy  óriási aszteroida  ütközik a Földdel. Ha ez pedig bekövetkezik, akkor következmények  pusztítóak lehetnek . a „káosz istene” hatalmas pusztítást tudna okozni a Földön Fotó: Shutterstock (Képünk illusztráció) Mivel a NASA számtalan csúcstechnológiás eszközzel rendelkezik az űrben zajló események megfigyelésére, elkerülhetetlen volt, hogy elkezdjék nyomon követni, mely aszteroidák jelenthetnek veszélyt az általunk ismert földi életre.  Az egyik ilyen, amely már jó ideje a csillagászok radarján van, a 99942 Apophis - más néven a „káosz istene” . Ez a különleges objektum 340 méter széles, ami nagyobb, mint két egymás melletti amerikai futballpálya.  Méretét tekintve valószínűleg nem meglepő, hogy ha a „káosz istene” aszteroida becsapódna a Földbe, annak pusztító következményei lennének.  Úgy vélik, hogy a becsapódás ezer megatonna TNT-vel lenne egyenértékű. Az év elején egy tanulmányból kiderült, hogy a veszélyes objektum várhatóan 2029-ben halad el a Föld mellett, és 40 ezer kilométerre közelíti meg bolygónkat. Bár az űr tekintetében ez elég nagy közelségnek számít, a tudósok akkoriban biztosak voltak abban, hogy a „káosz istene” nem fog összeütközni a Földdel. Ez azonban azóta némileg megváltozott.  A jelenlegi pályája nem úgy van beállítva, hogy a Földbe csapódjon, de egy akár kétméteres objektum ezt módosíthatja. Paul Wiegert  kanadai csillagász és társszerzője,  Benjamin Hyatt  egy új tanulmányban azt vizsgálta, hogy mekkora az esélye annak, hogy az aszteroida egy másik objektummal ütközik, és így felénk száguld - az eredményük sokkoló dolgot mutattak. Szerintük egy viszonylag kis, körülbelül 0,6 méteres becsapódási tényező is elég lehet ahhoz, hogy az aszteroidát a Föld körüli 2029-es pályák egyikére lökje, ami ahhoz vezethet, hogy később összeütközik a bolygónkkal.  Ahhoz, hogy a „káosz istene” 5 év múlva becsapódjon a Földbe, az ütköző objektumnak körülbelül 3,4 méteresnek kellene lennie - ez a tárgy valamivel nagyobb, mint egy zongora . Ami azt illeti, hogy egy kisebb objektum becsapódik és ez egy másik irányába tereli, a számítások szerint ennek esélye kevesebb, mint egy a millióhoz - számol be róla az  Unilad .     ", "site": "https://www.borsonline.hu/cimke/veszely"}
{"title": "Azonnal távozniuk kell: súlyos veszélybe kerültek Ördög Nóra gyerekei ", "body": "Ez nem gyerekjáték!  \nTavasszal még az egész ország azért volt lázban, mert a sztárok kiutaztak Ázsiába, hogy megmérettessék magukat.  A TV2 sikerműsora, az  Ázsia Expressz  ugyanis minden évben elnyeri a nézők szeretetét, éppen ezért adott volt, hogy idén ősszel is új évaddal rukkoljon elő a csatorna.  Olyan nagy nevek versenyeznek meg az idei évben, mint Krausz Gábor és Mikes Anna,  Stohl András és Tilla , a műsorvezető idén is - mint mindig - Ördög Nóra volt.  Ez az évad is izgalmakkal teli A műsort tavasszal forgatták, és már akkor láthattunk pici részleteket a nagy utazásból. Nóri családja ugyanis idén is vele utazott, így tehát  a Nánási családnak  nem csupán munka volt ez az út, de nyaralás és kaland is. A tavalyi évhez hasonlóan Nóri idén is egyperceseket töltött fel tavasszal az útról, most pedig, hogy a műsor már fut, végre megjelent a Nánázsia.  Ennek legutóbbi részében azonban megdöbbentő dolog derült ki.  Most már elárulom nektek, gyerkőcök, hogy ma, a hotelben, ahonnan eljöttünk, anya írt egy SMS-t, mielőtt elindultunk, hogy ahogy pakolunk, nézzek körbe, mert reggel találtak skorpiót a mellettünk lévő szobában - osztotta meg a rémhírt a gyerekekkel Nánási Pál.  A családapa  elmondta, hogy ha nem keltek volna ki időben az ágyból, akkor bizony elmondta volna nekik, mivel azonban ügyesen és időben ébredtek, ezért nem kellett  megrémítenie ezzel  őket a helyszínen. Amíg egyébként anya dolgozott, addig Pál és a gyerekek strandra mentek. Mici arról panaszkodott, hogy a kavics szúrja a talpát, és  amikor már elindultak volna fürödni a tengerbe, rájuk szóltak, hogy nem szabad, mert veszélyes . Ez tehát azt jelenti, hogy rövid időn belül kétszer is veszélybe kerültek a gyerekek.  ", "site": "https://www.borsonline.hu/cimke/veszely"}
{"title": "Riasztották a tűzszerészeket: bombát találtak Komárom-Esztergom vármegyében - Fotó! ", "body": "A rendőrség lezárta a környéket. \nSzáz kilogrammos  szovjet rombolóbomba került elő Esztergomban, a robbanótestet kedden a helyszínen hatástalanítják, a munkálat idejére a rendőrség lezárja a területet - közölte az MH 1. Tűzszerész és Folyamőr Ezred kommunikációs tisztje hétfőn az MTI-vel. Második világháborús rombolóbomba került elő Esztergomban Fotó: MH 1. Tűzszerész és Folyamőr Ezred / Facebook Gajdos Milán  főhadnagy elmondta: a Visegrádi úton, a Tüzép-telep területrendezésekor bukkantak a 100 kilogrammos, élesített fenék- és orrgyújtó szerkezettel rendelkező szovjet rombolóbombára. A robbanótest elszállításához annak hatástalanítása szükséges, ennek biztonságos kivitelezéséhez mintegy 200 méter sugarú körben zárja le a rendőrség az érintett területet kedden a reggeli órákban - tette hozzá.   ", "site": "https://www.borsonline.hu/cimke/veszely"}
{"title": "Polgár Tünde nagyon aggódik: fia veszélyben van a Helene hurrikán miatt ", "body": "A cikkünk születésének idején még semmit sem tudnak a szülők az egyetlen gyermekükről, Polgár Daniról. Polgár tünde fiatal fiának feje felett épp most süvít el, óránként 200 km-es(!) széllel a Helene hurrikán.  \nTörténelmi erejű, a Saffir–Simpson-féle hurrikánskálán 4-es fokozatú vihar érte el ezekben a percekben az Egyesült Államok déli részét. A Mexikói-öböl felől érkező, pusztító erejű Helene hurrikán, Florida nyugati oldalán ért partot,  letarolva mindent, ami az útjába kerül . Az öbölben az olajkitermelést már napokkal ezelőtt leállították (pont úgy, ahogy  két évvel ezelőtt ), a partmentén élő lakosság egy részét kitelepítették,  az otthonmaradókat pedig figyelmeztették, hogy mentsék a menthetőt.  Köztük van  Polgár Tünde  fia,  Polgár   Dani   is, aki a család floridai otthonában, Sarasota városában, annak is a Siesta Key nevű negyedében tartózkodik.  A szülők ezekben a percekben még semmit sem tudnak az influenszer fiúról...   Polgár Árpád és Polgár Tünde jelenleg semmit sem tud az egy szem gyermekéről, Polgár Daniról (Fotó: Czerkl Gábor) Polgár Tünde fia, Dani még nem jelentkezett  A legfrissebb információk szerint hazai idő szerint a reggeli órákban érte el a hurrikán Florida partjait, 200 km/h-s széllökésekkel. Az amerikai Országos Hurrikán Központ  a félsziget teljes nyugati oldalán komoly tengeri áradásokat jósol, helyenként akár 6 méter magas vízhegyekkel.  A vihar érkezésével rengeteg háztartásban megszűnt az áramszolgáltatás, a szél mellett pedig súlyos esőzésekkel is számolni kell.  A radaron jól látszik, hogy Polgár Dani lakhelye, Siesta Key jócskán benne van a pusztító forgószél útjában (Fotó: Bors) A  BBC beszámolója szerint  már  több halálos áldozata is van a természeti katasztrófának.  Aggasztó, hogy mivel hat óra eltérés van a kinti és a hazai időzónák között, Polgárék még nem tudják elérni Danit, aki a reményeik szerint biztonságos helyen alszik épp.  Bár a nagy viharra felkészültek, addig nem lehetnek biztosak abban, hogy minden redben van, amíg a gyermekük nem kerül elő.   Polgár Daniról ezekben a percekben semmilyen információt nem tudni (Fotó: Mediaworks archív) Nagyon aggódunk!  Polgár Dani szüleivel péntek reggel sikerült telefonon beszélnünk, akiktől azt kérdeztük,  vannak-e már hírek Danival kapcsolatban.   Most még az éjszaka közepe van ott, semmit sem tudunk a fiunkról – válaszolta aggódó hangon a telefonban, Polgár Tünde. Majd így folytatta: Sajnos meg kell várnunk a reggelt, hogy jelentkezzen. Persze ahhoz az is kell, hogy legyen egyáltalán áram és/vagy telefonszolgáltatás. Ezekben az órákban nem tudunk mást tenni, mint aggódni és aggódni. Nehéz nap elé nézünk...    ", "site": "https://www.borsonline.hu/cimke/veszely"}
{"title": "Kitálalt a McDonald's egykori séfje: elképesztő spórolási tippet adott ", "body": " Kiderült az igazság a mekis hamburgerről és sült krumpliról.  A szakács a közösségi oldalán beszélt a részletekről. \nNem számít, hol élsz a világban, szinte mindenki evett már  Big Mac-et  de, ha azt állítod, hogy még soha nem fogyasztottál, akkor is tudod, mi az. Ezt az ételt semmiképpen ne rendeld a McDonald's-ban Fotó: Pexels Az ikonikus hamburgert először 1967-ben alkotta meg egy pennsylvaniai McDonald's franchise-üzlet, és népszerűsége annyira megnőtt, hogy az Egyesült Államok minden gyorséttermében felkerült az étlapra. Ez az eredeti hamburger, ahogyan mindannyian ismerjük, de többféleképpen és méretben kapható, attól függően, hogy melyik országban jársz. Azonban a McDonald's korábbi séfje most arra bíztatja az embereket, hogy egy másik mekis hamburgert rendeljenek, hogy spóroljanak .  Mike Haracz  szakács a TikTok-on fejtette ki az álláspontját: Ne rendelj Big Mac-et! Egy McDouble jobb mint egy Mac, megspórolsz vele 2 dollárt, és ha egy étterem nem hajlandó ezt megtenni neked, akkor talán ne menj oda többet.  - fejtette ki a séf, aki hozzátette:  A McDouble csak egy szelet sajtot tartalmaz, akárcsak a Big Mac. Nincs azonban benne középső zsemle, amitől sokkal jobb és olcsóbb.  Mike azzal vált híressé a Tiktokon - ahol már több mint 315 ezren követik -, hogy bizalmas információkat osztott meg a McDonald's-ról. Később, 2015 és 2019 között az amerikai menü kulináris innovációs menedzsereként dolgozott - emlékeztet cikkében az  Unilad . Mutatjuk Mike Haracz videóját :     @chefmikeharacz   #duet  with @Mannuelvazquez Don’t order a  #McDonalds   #BigMac  ever again.  #mcdonaldshacks   #mcdonaldssecrets   #mcdonaldshack   #mcdonaldsbigmac   #mcdonaldsbigmacsauce   #McDouble   #mcdoubles   #mcdoublewithmacsauce   #MacSauce   #FastFoodHack   #FastFoodHacks   #McDonaldsMenuHack   #McDonaldsMenuHacks   ♬ original sound - Mannuelvazquez         ", "site": "https://www.borsonline.hu/cimke/veszely"}
